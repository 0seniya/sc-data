<!DOCTYPE html>
<html>
<head>
<meta charset='UTF-8'>
<meta name='author' content='V. Fausböll'>
<title></title>
</head>
<body>
<article id='dhp' lang='la'>
<header>
<h1>Dhammapadam</h1>
</header>
<h2>Cap. 1</h2>
<blockquote class='gatha'>
<p><a class='ref sc' id='sc1' data-uid='dhp1' href='#sc1' data-uid='dhp1'>SC 1</a>Naturæ a mente principium ducunt, mens est potior pars earum, e mente constant; si (quis) mente inquinata aut loquitur aut agit, tum eum sequitur dolor, ut rota (bovis) vehentis pedem.</p>
<p><a class='ref sc' id='sc2' data-uid='dhp2' href='#sc2' data-uid='dhp2'>SC 2</a>Naturæ a mente etc.; si (quis) mente serena aut loquitur aut agit, tum eum sequitur gaudium ut umbra non decedens.</p>
<p><a class='ref sc' id='sc3' data-uid='dhp3' href='#sc3' data-uid='dhp3'>SC 3</a>“Conviciis me obruit, vim mihi intulit, vicit me, spoliavit me;” qui isto (animo) sese induunt, iracundia eorum non sedatur.</p>
<p><a class='ref sc' id='sc4' data-uid='dhp4' href='#sc4' data-uid='dhp4'>SC 4</a>Conviciis etc.; qui isto (animo) sese non induunt, iracundia in iis sedatur.</p>
<p><a class='ref sc' id='sc5' data-uid='dhp5' href='#sc5' data-uid='dhp5'>SC 5</a>Non enim iracundiâ iracundiæ sedantur hic unquam, placabilitate vero sedantur; hæc lex æterna.</p>
<p><a class='ref sc' id='sc6' data-uid='dhp6' href='#sc6' data-uid='dhp6'>SC 6</a>Improbi non intelligunt: nos hic moriemur; qui vero hoc comprehendunt, tum (eorum) sedantur jurgia.</p>
<p><a class='ref sc' id='sc7' data-uid='dhp7' href='#sc7' data-uid='dhp7'>SC 7</a>Jucunda spectantem viventem, sensus non coercentem et in cibo modi necsium, socordem, viribus destitutum, eum certe superat Máras, ventus arborem sicut infirmam.</p>
<p><a class='ref sc' id='sc8' data-uid='dhp8' href='#sc8' data-uid='dhp8'>SC 8</a>Jucunda non spectantem viventem, sensus bene coercentem et in cibo modum noscentem, fidem habentem, intentis viribus præditum, eum certe non superat Máras, ventus saxeum velut montem.</p>
<p><a class='ref sc' id='sc9' data-uid='dhp9' href='#sc9' data-uid='dhp9'>SC 9</a>Cupiditate non liber qui luteam vestem induere vult, temperantia et probitate privatus, non ille lutea (veste) dignus est.</p>
<p><a class='ref sc' id='sc10' data-uid='dhp10' href='#sc10' data-uid='dhp10'>SC 10</a>Qui vero cupiditatem respuit, virtutibus bene instructus, temperantia et probitate præditus, ille certe lutea veste dignus est.</p>
<p><a class='ref sc' id='sc11' data-uid='dhp11' href='#sc11' data-uid='dhp11'>SC 11</a>In eo, quod non essentiale, essentiam opinantes atque in essentia non-essentiale videntes, hi essentiam non adeunt, falsi studii participes.</p>
<p><a class='ref sc' id='sc12' data-uid='dhp12' href='#sc12' data-uid='dhp12'>SC 12</a>Essentiam vero essentiam habentes, et non-essentiale non-essentiale, hi essentiam adeunt, veri studii participes.</p>
<p><a class='ref sc' id='sc13' data-uid='dhp13' href='#sc13' data-uid='dhp13'>SC 13</a>Sicut domum male tectam pluvia perrumpit, ita meditatione destitutam cogitationem cupido perrumpit.</p>
<p><a class='ref sc' id='sc14' data-uid='dhp14' href='#sc14' data-uid='dhp14'>SC 14</a>Sicut domum bene tectam pluvia non perrumpit, ita meditabundam cogitationem cupido non perrumpit.</p>
<p><a class='ref sc' id='sc15' data-uid='dhp15' href='#sc15' data-uid='dhp15'>SC 15</a>In hoc ævo moeret, morte obita moeret malum patrans, utrobique moeret; ille moeret, ille contristatur videns miseriam facinoris sui.</p>
<p><a class='ref sc' id='sc16' data-uid='dhp16' href='#sc16' data-uid='dhp16'>SC 16</a>In hoc ævo gaudet, morte obita gaudet qui bonum perfecit, utrobique gaudet; ille gaudet, ille valde gaudet videns munditiam facinoris sui.</p>
<p><a class='ref sc' id='sc17' data-uid='dhp17' href='#sc17' data-uid='dhp17'>SC 17</a>In hoc ævo cruciatur, morte obita cruciatur malum patrans, utrobique cruciatur; “malum a me peractum,” ita (cogitans) cruciatur, magis cruciatur tartarum ingressus.</p>
<p><a class='ref sc' id='sc18' data-uid='dhp18' href='#sc18' data-uid='dhp18'>SC 18</a>In hoc ævo gaudet, morte obita gaudet qui bonum perfecit, utrobique gaudet; “bonum a me peractum,” ita (cogitans) gaudet, magis gaudet coelum ingressus.</p>
<p><a class='ref sc' id='sc19' data-uid='dhp19' href='#sc19' data-uid='dhp19'>SC 19</a>Multa quoque si salutaria loquens ea non facit vir socors, bubulcus velut vaccas aliorum numerans, communitatis non fit particeps.</p>
<p><a class='ref sc' id='sc20' data-uid='dhp20' href='#sc20' data-uid='dhp20'>SC 20</a>Pauca quoque si (quis) salutaria loquens secundum legem vitam degit, et cupidinem et odium (et) perturbationem animi relinquens, plane sapiens, cogitatione bene liberata præditus, nihil appetens vel hic vel illic, is communitatis fit particeps.</p>
</blockquote>
<h2>Cap. 2</h2>
<blockquote class='gatha'>
<p><a class='ref sc' id='sc21' data-uid='dhp21' href='#sc21' data-uid='dhp21'>SC 21</a>Vigilantia immortalitatis via (est), socordia mortis via; vigiles non moriuntur, qui socordes, quasi mortui (sunt).</p>
<p><a class='ref sc' id='sc22' data-uid='dhp22' href='#sc22' data-uid='dhp22'>SC 22</a>Hoc distincte cognoscentes vigilantiæ gnari vigilantia gaudent, nobilium sorte lætantes.</p>
<p><a class='ref sc' id='sc23' data-uid='dhp23' href='#sc23' data-uid='dhp23'>SC 23</a>Hi meditabundi, perseverantes, semper fortibus viribus præditi, sapientes attingunt Nibbánum, felicitatem summam.</p>
<p><a class='ref sc' id='sc24' data-uid='dhp24' href='#sc24' data-uid='dhp24'>SC 24</a>Connitentis, recordantis, candide laborantis, considerate agentis sese continentisque, pie viventis, vigilantis gloria adaugescit.</p>
<p><a class='ref sc' id='sc25' data-uid='dhp25' href='#sc25' data-uid='dhp25'>SC 25</a>(Virium) intentione, vigilantia, continentia et temperantia sapiens faciat (sibi) insulam, quam torrens non obruat.</p>
<p><a class='ref sc' id='sc26' data-uid='dhp26' href='#sc26' data-uid='dhp26'>SC 26</a>Socordiam secantur stulti, insipientes homines; vigilantiam vero sapiens ut thesaurum optimum servat.</p>
<p><a class='ref sc' id='sc27' data-uid='dhp27' href='#sc27' data-uid='dhp27'>SC 27</a>Ne (quis) socordiam sectetur, ne amoris et voluptatis familiaritatem, vigil enim meditans amplum gaudium adipiscitur.</p>
<p><a class='ref sc' id='sc28' data-uid='dhp28' href='#sc28' data-uid='dhp28'>SC 28</a>Socordiam vigilantia quum dispellit intelligens (vir, tum), cognitionis palatio ascenso, moeroris expers vulgus moerore afflictum, velut in monte stans stantes in terra, sapiens stultos despicit.</p>
<p><a class='ref sc' id='sc29' data-uid='dhp29' href='#sc29' data-uid='dhp29'>SC 29</a>Promptus inter socordes, inter sopitos pervigil, invalidum equum sicut agilis equus (præcurrit), præcurrens, vadit bene sapiens.</p>
<p><a class='ref sc' id='sc30' data-uid='dhp30' href='#sc30' data-uid='dhp30'>SC 30</a>Vigilantia Maghavan deorum principatum adeptus est; vigilantiam celebrant, socordia semper increpatur.</p>
<p><a class='ref sc' id='sc31' data-uid='dhp31' href='#sc31' data-uid='dhp31'>SC 31</a>Vigilantia gaudens bhikkhus (mendicus), socordiam timens, vincula parva magnaque vincens, ignis velut perit.</p>
<p><a class='ref sc' id='sc32' data-uid='dhp32' href='#sc32' data-uid='dhp32'>SC 32</a>Vigilantia gaudens mendicus, socordiam metuens, perditioni non obnoxius est, in propinquo Nibbáni (versans).</p>
</blockquote>
<h2>Cap. 3</h2>
<blockquote class='gatha'>
<p><a class='ref sc' id='sc33' data-uid='dhp33' href='#sc33' data-uid='dhp33'>SC 33</a>Luxuriantem, fluctuantem cogitationem, custoditu difficilem, coercitu difficilem, rectam reddit sapiens, sagittam velut faber sagittarius.</p>
<p><a class='ref sc' id='sc34' data-uid='dhp34' href='#sc34' data-uid='dhp34'>SC 34</a>Piscis velut in terram conjectus ex aquæ domicilio ablatus, palpitat hæc cogitatio regno Máræ relinquendo.</p>
<p><a class='ref sc' id='sc35' data-uid='dhp35' href='#sc35' data-uid='dhp35'>SC 35</a>Refrenatu difficilis, levis, quolibet sese præcipitantis cogitationis coercitio salutaris (est), cogitatio domita gaudium affert.</p>
<p><a class='ref sc' id='sc36' data-uid='dhp36' href='#sc36' data-uid='dhp36'>SC 36</a>Observatu difficilem, valde idoneam, quolibet delabentem cogitationem custodiat sapiens, cogitatio custodita gaudium affert.</p>
<p><a class='ref sc' id='sc37' data-uid='dhp37' href='#sc37' data-uid='dhp37'>SC 37</a>Effuse vagantem, in solitudine versantem, incorporalem, in (cordis) latebris habitantem cogitationem qui cohibebunt, e Máræ vinculis liberabuntur.</p>
<p><a class='ref sc' id='sc38' data-uid='dhp38' href='#sc38' data-uid='dhp38'>SC 38</a>Cogitatione inconstantis, veram legem non cognoscentis, (animi) tranquillitate vacillantis intellectus plenitudinem non attingit.</p>
<p><a class='ref sc' id='sc39' data-uid='dhp39' href='#sc39' data-uid='dhp39'>SC 39</a>Cogitatione non rigida præditi, integram mentem habentis, bono maloque vacui, vigilantis non est metus.</p>
<p><a class='ref sc' id='sc40' data-uid='dhp40' href='#sc40' data-uid='dhp40'>SC 40</a>Vasi simile corpus hoc agnoscens, arci similem cogitationem hanc sistens, subigat (sapiens) Máram intellectus armis, victumque custodiat, domicilio liber sit.</p>
<p><a class='ref sc' id='sc41' data-uid='dhp41' href='#sc41' data-uid='dhp41'>SC 41</a>Intra breve tempus, heu, hoc corpus humi jacebit vile, judicii expers, inutilis velut surculus.</p>
<p><a class='ref sc' id='sc42' data-uid='dhp42' href='#sc42' data-uid='dhp42'>SC 42</a>Inimicus inimico quidquid fecerit, invidiosus rursus invidioso,―falso applicata cogitatio plus mali ei adhuc affert.</p>
<p><a class='ref sc' id='sc43' data-uid='dhp43' href='#sc43' data-uid='dhp43'>SC 43</a>Non id mater (vel) pater fecerit, vel alii quoque propinqui,―perfecte applicata cogitatio plus boni ei adhuc affert.</p>
</blockquote>
<h2>Cap. 4</h2>
<blockquote class='gatha'>
<p><a class='ref sc' id='sc44' data-uid='dhp44' href='#sc44' data-uid='dhp44'>SC 44</a>Quisnam hanc terram superabit Yamæque mundum hunc unacum deorum? Quisnam versus legis bene enarratos, peritus (coronarius) flores velut, colliget?</p>
<p><a class='ref sc' id='sc45' data-uid='dhp45' href='#sc45' data-uid='dhp45'>SC 45</a>Sekhas (discipulus) terram superabit Yamæque mundum hunc unacum deorum; sekhas versus legis bene enarratos, peritus (coronarius) flores velut, colliget.</p>
<p><a class='ref sc' id='sc46' data-uid='dhp46' href='#sc46' data-uid='dhp46'>SC 46</a>Spumæ instar corpus hoc existimans, radiorum solis natura præditum agnoscens, scindens Máræ sagittas (mendicus) mortis regem non videbit.</p>
<p><a class='ref sc' id='sc47' data-uid='dhp47' href='#sc47' data-uid='dhp47'>SC 47</a>Flores utique colligentem, constrictæ mentis virum, sopitum vicum torrens velut, mors prehendens abit.</p>
<p><a class='ref sc' id='sc48' data-uid='dhp48' href='#sc48' data-uid='dhp48'>SC 48</a>Flores utique colligentem, constrictæ mentis virum, amoribus non saturatum mors reddit sibi subjectum.</p>
<p><a class='ref sc' id='sc49' data-uid='dhp49' href='#sc49' data-uid='dhp49'>SC 49</a>Sicut apis florem colore et odore præditum non violans aufugit succo percepto, ita in vico anachoreta incedat.</p>
<p><a class='ref sc' id='sc50' data-uid='dhp50' href='#sc50' data-uid='dhp50'>SC 50</a>Non aliorum aspera (verba), non aliorum facta et omissa, sua ipsius contempletur (quisque) facta omissaque.</p>
<p><a class='ref sc' id='sc51' data-uid='dhp51' href='#sc51' data-uid='dhp51'>SC 51</a>Ut nitens flos, colore præditus, odore carens, ita bene prolatus sermo infecundus est non agentis.</p>
<p><a class='ref sc' id='sc52' data-uid='dhp52' href='#sc52' data-uid='dhp52'>SC 52</a>Ut nitens flos, colore præditus et odore, ita bene prolatus sermo frugifer est agentis.</p>
<p><a class='ref sc' id='sc53' data-uid='dhp53' href='#sc53' data-uid='dhp53'>SC 53</a>Sicut e copia florum facere potest (coronarius) multa genera sertorum, ita nato mortali faciendum est bonum multum.</p>
<p><a class='ref sc' id='sc54' data-uid='dhp54' href='#sc54' data-uid='dhp54'>SC 54</a>Odor floris adversus ventum non procedit, nec candani nec tagaramallikæ; proborum vero odor adversus ventum procedit, omnes regiones vir probus perflat.</p>
<p><a class='ref sc' id='sc55' data-uid='dhp55' href='#sc55' data-uid='dhp55'>SC 55</a>Candanum vel etiam tagarum, uppalum atque vassikis―horum odoratorum præclarus (est) odor, quo nullus præstantior.</p>
<p><a class='ref sc' id='sc56' data-uid='dhp56' href='#sc56' data-uid='dhp56'>SC 56</a>(At) exiguus (tamen) hic odor, qui ipse est tagari et candani; qui vero proborum odor (est), spirat inter deos præstantissimus.</p>
<p><a class='ref sc' id='sc57' data-uid='dhp57' href='#sc57' data-uid='dhp57'>SC 57</a>Horum virtute ornatorum, vigilanter viventium, ob perfectam cognitionem liberatorum Máras viam non invenit.</p>
<p><a class='ref sc' id='sc58' data-uid='dhp58' href='#sc58' data-uid='dhp58'>SC 58</a>Sicut in sterquilinio ad magnam viam conjecto flos ibi nascitur puro odore præditus,</p>
<p><a class='ref sc' id='sc59' data-uid='dhp59' href='#sc59' data-uid='dhp59'>SC 59</a>mentem exhilarans, ita inter (vulgus) stercori simile (versans) occoecato vulgo prælucet intelligentiâ plane sapientis (Buddhæ) sávakas (auscultator).</p>
</blockquote>
<h2>Cap. 5</h2>
<blockquote class='gatha'>
<p><a class='ref sc' id='sc60' data-uid='dhp60' href='#sc60' data-uid='dhp60'>SC 60</a>Longa (est) nox vigilantis, longa via defatigati, longa stultorum revolutio (saṁsáro), veram legem non intelligentium.</p>
<p><a class='ref sc' id='sc61' data-uid='dhp61' href='#sc61' data-uid='dhp61'>SC 61</a>Si (quis) socium itineris non adipiscatur meliorem, sui similem, solitarium iter firmum faciat, non est (enim) penes stultum sodalitas.</p>
<p><a class='ref sc' id='sc62' data-uid='dhp62' href='#sc62' data-uid='dhp62'>SC 62</a>“Filii mihi sunt, opes mihi sunt,” ita (cogitans) stultus sollicitatur, compos enim sui non est, nedum filiorum, nedum opum.</p>
<p><a class='ref sc' id='sc63' data-uid='dhp63' href='#sc63' data-uid='dhp63'>SC 63</a>Qui stultus se stultum putat, sapiens ille quidem ideo, stultus vero se sapientem putans, is certe stultus dicitur.</p>
<p><a class='ref sc' id='sc64' data-uid='dhp64' href='#sc64' data-uid='dhp64'>SC 64</a>Per vitam etiam si stultus ad sapientem assidet, legem ille non sapit, ligula jusculi saporem velut (non sapit).</p>
<p><a class='ref sc' id='sc65' data-uid='dhp65' href='#sc65' data-uid='dhp65'>SC 65</a>Momentum etiam si intelligens ad sapientem assidet, cito legem sapit, lingua jusculi saporem velut (sapit).</p>
<p><a class='ref sc' id='sc66' data-uid='dhp66' href='#sc66' data-uid='dhp66'>SC 66</a>Versantur stulti, insipientes, cum inimicis velut, secum, patrantes malum facinus, quod fructus amaros profert.</p>
<p><a class='ref sc' id='sc67' data-uid='dhp67' href='#sc67' data-uid='dhp67'>SC 67</a>Non id facinus factum bene, quo peracto (quis) cruciatur, cujus mercedem vultu lacrymoso plorans accipit.</p>
<p><a class='ref sc' id='sc68' data-uid='dhp68' href='#sc68' data-uid='dhp68'>SC 68</a>Id vero facinus bene factum, quo peracto non cruciatur, cujus mercedem lætus (et) mente hilari accipit.</p>
<p><a class='ref sc' id='sc69' data-uid='dhp69' href='#sc69' data-uid='dhp69'>SC 69</a>Quasi mel (malefactum) æstimat stultus, quamdiu malefactum non maturescit; quando vero maturescit malefactum, tum stultus dolorem subit.</p>
<p><a class='ref sc' id='sc70' data-uid='dhp70' href='#sc70' data-uid='dhp70'>SC 70</a>Per singulos menses extremo gramine kusæ stultus cibum comedat, non is ornatorum statuum partem adæquat decimam sextam.</p>
<p><a class='ref sc' id='sc71' data-uid='dhp71' href='#sc71' data-uid='dhp71'>SC 71</a>Non enim male factum facinus statim lac velut mutatur, urens illum stultum sequitur cinere opertus sicut ignis.</p>
<p><a class='ref sc' id='sc72' data-uid='dhp72' href='#sc72' data-uid='dhp72'>SC 72</a>Quandocunque ad nullum fructum cognitio stulti nascitur, occidit stulti fortunam, caput ejus diffringens.</p>
<p><a class='ref sc' id='sc73' data-uid='dhp73' href='#sc73' data-uid='dhp73'>SC 73</a>Injustam famam cupit primumque locum inter mendicos et in conventibus principatum et honores in familiis alienis.</p>
<p><a class='ref sc' id='sc74' data-uid='dhp74' href='#sc74' data-uid='dhp74'>SC 74</a>“A me perfectum putent gihines (patresfamilias) et pabbajitæ (e vita sæculari profecti) utrique; mihi subjecti sint in iis, quæ facienda vel omittenda, in quacunque (re);” ita stulti animus (volvitur); desiderium et arrogantia (ejus) increscit.</p>
<p><a class='ref sc' id='sc75' data-uid='dhp75' href='#sc75' data-uid='dhp75'>SC 75</a>“Aliud nempe (est) muneris studium, aliud quod Nibbánum spectat,” ita hoc intellecto mendicus, Buddhæ auscultator, honorem non cupit, secessum auget.</p>
</blockquote>
<h2>Cap. 6</h2>
<blockquote class='gatha'>
<p><a class='ref sc' id='sc76' data-uid='dhp76' href='#sc76' data-uid='dhp76'>SC 76</a>Thesaurorum velut demonstratorem, quem videat (quis) vitia detegentem, increpantem, sapientem, ejusmodi intelligentem colat, talem colenti melius fit, non pejus.</p>
<p><a class='ref sc' id='sc77' data-uid='dhp77' href='#sc77' data-uid='dhp77'>SC 77</a>Admoneat, præcipiat, ab inconcinno prohibeat; proborum videlicet is amicus fit, improborum fit inimicus.</p>
<p><a class='ref sc' id='sc78' data-uid='dhp78' href='#sc78' data-uid='dhp78'>SC 78</a>Ne colat improbos amicos, ne colat homines infimos, colat amicos probos, colat homines optimos.</p>
<p><a class='ref sc' id='sc79' data-uid='dhp79' href='#sc79' data-uid='dhp79'>SC 79</a>Legem imbibens læte degit serena cogitatione, a venerandis enarrata lege semper delectatur sapiens.</p>
<p><a class='ref sc' id='sc80' data-uid='dhp80' href='#sc80' data-uid='dhp80'>SC 80</a>Aquam videlicet ducunt aquarii, fabri sagittarii subigunt sagittam, lignum subigunt fabri tignarii, semet ipsi domant sapientes.</p>
<p><a class='ref sc' id='sc81' data-uid='dhp81' href='#sc81' data-uid='dhp81'>SC 81</a>Saxum sicut solidum vento non commovetur, ita in vituperatione et laudatione non titubant sapientes.</p>
<p><a class='ref sc' id='sc82' data-uid='dhp82' href='#sc82' data-uid='dhp82'>SC 82</a>Sicut lacus profundus, serenus, inturbidus, ita leges audiendo sedantur sapientes.</p>
<p><a class='ref sc' id='sc83' data-uid='dhp83' href='#sc83' data-uid='dhp83'>SC 83</a>Ubique certe homines probi versantur, amori dediti non queruntur probi, gaudio tacti vel dolore quoque varium (habitum) non præbent sapientes.</p>
<p><a class='ref sc' id='sc84' data-uid='dhp84' href='#sc84' data-uid='dhp84'>SC 84</a>Non sui causa, non alterius causa nec filium expetit (sapiens), nec opes, nec regnum; non expetit injuriâ incrementum suum, virtute is præditus (est), intelligentia, justitia.</p>
<p><a class='ref sc' id='sc85' data-uid='dhp85' href='#sc85' data-uid='dhp85'>SC 85</a>Pauci (sunt) ii inter homines, qui homines ripam ulteriorem attingunt, at reliqua ista multitudo ad ripam (citeriorem) tantum accurrit.</p>
<p><a class='ref sc' id='sc86' data-uid='dhp86' href='#sc86' data-uid='dhp86'>SC 86</a>Qui convenienter bene enarratæ legi degunt, ii homines ripam ulteriorem adibunt, (etsi) fines mortis valde difficiles (sunt) trajectu.</p>
<p><a class='ref sc' id='sc87' data-uid='dhp87' href='#sc87' data-uid='dhp87'>SC 87</a>Nigra doctrina relicta albam amplectatur sapiens; domo in solitudinem egressus, in secessu, ubi difficile delectatu,</p>
<p><a class='ref sc' id='sc88' data-uid='dhp88' href='#sc88' data-uid='dhp88'>SC 88</a>ibi delectationem exoptet relictis amoribus inops, lustret sese a cogitationis angustiis sapiens.</p>
<p><a class='ref sc' id='sc89' data-uid='dhp89' href='#sc89' data-uid='dhp89'>SC 89</a>Quorum in scientiæ membris cogitatio perfectissime consummata (est), qui cupiditatum omissione, nihil appetentes, gaudent a desideriis vacui, luminosi, ii in (hoc) ævo (jam) tranquilli.</p>
</blockquote>
<h2>Cap. 7</h2>
<blockquote class='gatha'>
<p><a class='ref sc' id='sc90' data-uid='dhp90' href='#sc90' data-uid='dhp90'>SC 90</a>Itniere perfuncti, moerore vacui, omni a parte soluti, omnibus vinculis liberati angor non invenitur.</p>
<p><a class='ref sc' id='sc91' data-uid='dhp91' href='#sc91' data-uid='dhp91'>SC 91</a>Meditantur recordatione præditi, domicilio non gaudent hi; anseres velut lacum relinquentes omne domicilium relinquunt hi.</p>
<p><a class='ref sc' id='sc92' data-uid='dhp92' href='#sc92' data-uid='dhp92'>SC 92</a>Quibus non est coacervatio, qui cibos cognitos habent, vacuum notisque carens Nibbánum cui res est, quam spectat, per aerem sicut avium, cursus eorum vix consequendus est.</p>
<p><a class='ref sc' id='sc93' data-uid='dhp93' href='#sc93' data-uid='dhp93'>SC 93</a>Cujus cupiditates exstinctæ (sunt), (qui-)que in cibo modicus, vacuum notisque carens Nibbánum cui res est, quam spectat, per aerem sicut avium, vestigium ejus vix consequendum est.</p>
<p><a class='ref sc' id='sc94' data-uid='dhp94' href='#sc94' data-uid='dhp94'>SC 94</a>Cujus sensus ad quietem pervenerunt, equi velut ab auriga bene domiti, qui arrogantiam dimisit, qui cupiditatum expers est, tali dii quoque invident.</p>
<p><a class='ref sc' id='sc95' data-uid='dhp95' href='#sc95' data-uid='dhp95'>SC 95</a>Qui terræ instar est, molestia non afficitur, limini (portæ urbis) similis, talis pius, lacus sicut luti expers; revolutiones non fiunt talis (viri).</p>
<p><a class='ref sc' id='sc96' data-uid='dhp96' href='#sc96' data-uid='dhp96'>SC 96</a>Tranquilla ejus mens fit, tranquilla et sermo et actio, per absolutam cognitionem soluti, sedati talis.</p>
<p><a class='ref sc' id='sc97' data-uid='dhp97' href='#sc97' data-uid='dhp97'>SC 97</a>Quicunque vir non credulus (est) et increatum (Nibbánum) novit et societatem (cum mundo) scindit, (boni malique) opportunitatem tollit, desideria respuit, is certe homo præstantissimus.</p>
<p><a class='ref sc' id='sc98' data-uid='dhp98' href='#sc98' data-uid='dhp98'>SC 98</a>In vico vel in sylva, in mari vel in terra, ubicunque venerabiles versantur, illud solum amoenum (dicunt).</p>
<p><a class='ref sc' id='sc99' data-uid='dhp99' href='#sc99' data-uid='dhp99'>SC 99</a>Delectabiles sunt sylvæ; ubi vulgus non delectatur, cupidinis expertes delectabuntur, hi (enim) voluptates non quærunt.</p>
</blockquote>
<h2>Cap. 8</h2>
<blockquote class='gatha'>
<p><a class='ref sc' id='sc100' data-uid='dhp100' href='#sc100' data-uid='dhp100'>SC 100</a>Millia quoque (verba) si sermo (amplectitur, sed) vanis versibus constat, unus versus sententiosus melior, quo audito sedatur (homo).</p>
<p><a class='ref sc' id='sc101' data-uid='dhp101' href='#sc101' data-uid='dhp101'>SC 101</a>Millia quoque (verba) si carmen (amplectitur, sed) vanis versibus constat, unus carminis versus melior, quo audito sedatur (homo).</p>
<p><a class='ref sc' id='sc102' data-uid='dhp102' href='#sc102' data-uid='dhp102'>SC 102</a>Quique carmina (vel) centum dicat vanis versibus constantia, unus legis versus melior, quo audito sedatur (homo).</p>
<p><a class='ref sc' id='sc103' data-uid='dhp103' href='#sc103' data-uid='dhp103'>SC 103</a>Qui millies mille homines in certamine vincit, et (qui) semet ipsum solum superat, hic certe inter pugnæ victores optimus.</p>
<p><a class='ref sc' id='sc104' data-uid='dhp104' href='#sc104' data-uid='dhp104'>SC 104</a>Semet ipsum vincere melius est quam hanc ceteram multitudinem; semet ipsum domantis viri, semper sese cohibentis,</p>
<p><a class='ref sc' id='sc105' data-uid='dhp105' href='#sc105' data-uid='dhp105'>SC 105</a>nec deus, nec gandhabbas, nec Máras unacum Brahmane victoriam talis viri cladem facere podest.</p>
<p><a class='ref sc' id='sc106' data-uid='dhp106' href='#sc106' data-uid='dhp106'>SC 106</a>Qui singulis mensibus millia sacra facit centum per annos, et (qui) semet ipsum solum tranquillum momentum tantummodo colit, hic ipse cultus melior quam sacrificatio centum per annos.</p>
<p><a class='ref sc' id='sc107' data-uid='dhp107' href='#sc107' data-uid='dhp107'>SC 107</a>Et quicunque centum per annos igni ministrat in sylva, et (qui) semet ipsum solum tranquillum momentum tantummodo colit, hic ipse cultus melior quam sacrificatio centum per annos.</p>
<p><a class='ref sc' id='sc108' data-uid='dhp108' href='#sc108' data-uid='dhp108'>SC 108</a>Quodcunque vel oblatum vel sacrificatum in (toto) mundo per annum (vulgo) offerat (quis) bona spectans, id cunctum non quartam adæquat partem (animi reverentia pleni); reverentia erga honeste viventes melior.</p>
<p><a class='ref sc' id='sc109' data-uid='dhp109' href='#sc109' data-uid='dhp109'>SC 109</a>Reverentia plenam naturam habentis, (virtute) provectiores semper venerantis quatuor qualitates augescunt: ætas, pulchritudo, gaudium, potestas.</p>
<p><a class='ref sc' id='sc110' data-uid='dhp110' href='#sc110' data-uid='dhp110'>SC 110</a>Quique centum annos vivit male moratus, non compositus,—vita unius diei melior bene morati, meditabundi.</p>
<p><a class='ref sc' id='sc111' data-uid='dhp111' href='#sc111' data-uid='dhp111'>SC 111</a>Quique centum annos vivit insipiens, non compositus,—vita unius diei melior sapientia præditi, meditabundi.</p>
<p><a class='ref sc' id='sc112' data-uid='dhp112' href='#sc112' data-uid='dhp112'>SC 112</a>Quique centum annos vivit languidus, viribus destitutus,—vita unius diei melior robur edentis firmum.</p>
<p><a class='ref sc' id='sc113' data-uid='dhp113' href='#sc113' data-uid='dhp113'>SC 113</a>Quique centum annos vivit ortum (rerum) et interitum non animadvertens,—vita unius diei melior ortum et interitum animadvertentis.</p>
<p><a class='ref sc' id='sc114' data-uid='dhp114' href='#sc114' data-uid='dhp114'>SC 114</a>Quique centum annos vivit viam immortalem non conspiciens,—vita unius diei melior viam immortalem conspicientis.</p>
<p><a class='ref sc' id='sc115' data-uid='dhp115' href='#sc115' data-uid='dhp115'>SC 115</a>Quique centum annos vivit summam legem non conspiciens,—vita unius diei melior summam legem conspicientis.</p>
</blockquote>
<h2>Cap. 9</h2>
<blockquote class='gatha'>
<p><a class='ref sc' id='sc116' data-uid='dhp116' href='#sc116' data-uid='dhp116'>SC 116</a>Festinet (quisque) in bono (agendo), a malo cogitationem retineat; segniter enim bonum agentis in malo delectatur mens.</p>
<p><a class='ref sc' id='sc117' data-uid='dhp117' href='#sc117' data-uid='dhp117'>SC 117</a>Malum si homo fecit, ne id faciat iterum iterumque: ne in eo libidinem habeat, dolor (enim) mali accumulatio.</p>
<p><a class='ref sc' id='sc118' data-uid='dhp118' href='#sc118' data-uid='dhp118'>SC 118</a>Bonum si homo fecit, faciat id iterum iterumque; in eo libidinem habeat, lætitia (enim) boni accumulatio.</p>
<p><a class='ref sc' id='sc119' data-uid='dhp119' href='#sc119' data-uid='dhp119'>SC 119</a>Improbus bonum videt, quamdiu malefactum non maturescit; ubi vero maturescit malefactum, tum mala videt.</p>
<p><a class='ref sc' id='sc120' data-uid='dhp120' href='#sc120' data-uid='dhp120'>SC 120</a>Probus malum videt, quamdiu bonum non maturescit, ubi vero bonum maturescit, tum bona videt.</p>
<p><a class='ref sc' id='sc121' data-uid='dhp121' href='#sc121' data-uid='dhp121'>SC 121</a>Ne (quis) parvi æstimet malum (dum cogitat): “me id non adibit”; guttæ casu hydria impletur, impletur stultus malo paulatim colligens.</p>
<p><a class='ref sc' id='sc122' data-uid='dhp122' href='#sc122' data-uid='dhp122'>SC 122</a>Ne (quis) parvi æstimet bonum (dum cogitat): “me id non adibit”; guttæ casu hydria impletur, impletur sapiens bono paulatim colligens.</p>
<p><a class='ref sc' id='sc123' data-uid='dhp123' href='#sc123' data-uid='dhp123'>SC 123</a>Mercator velut periculosam viam (evitat), parva manu comitum, opulentissimus, venenum(que) vivendi cupidus velut, mala fugiat (homo).</p>
<p><a class='ref sc' id='sc124' data-uid='dhp124' href='#sc124' data-uid='dhp124'>SC 124</a>In manu si vulnus non est, prehendere potest (homo) manu venenum, invulneratam (manum) non aggreditur venenum: non est peccatum (peccatum) non facientis.</p>
<p><a class='ref sc' id='sc125' data-uid='dhp125' href='#sc125' data-uid='dhp125'>SC 125</a>Qui virum innocentem offendit, integrum hominem, culpa liberum, in eum ipsum stultum retorquetur malum pulvis velut tenuis adversus ventum conjectus.</p>
<p><a class='ref sc' id='sc126' data-uid='dhp126' href='#sc126' data-uid='dhp126'>SC 126</a>Uterum nonnulli subeunt, inferos malefici, ad coelum eunt vitam probam degentes, consummantur cupidinibus vacui.</p>
<p><a class='ref sc' id='sc127' data-uid='dhp127' href='#sc127' data-uid='dhp127'>SC 127</a>Non in aere, non in medio mari, non montium speluncas ingrediendo invenitur illa terræ regio, ubi commorans liberetur (homo) malo facinore.</p>
<p><a class='ref sc' id='sc128' data-uid='dhp128' href='#sc128' data-uid='dhp128'>SC 128</a>Non in aere, non in medio mari, non montium speluncas ingrediendo invenitur illa terræ regio, in qua commorantem mors non vincat.</p>
</blockquote>
<h2>Cap. 10</h2>
<blockquote class='gatha'>
<p><a class='ref sc' id='sc129' data-uid='dhp129' href='#sc129' data-uid='dhp129'>SC 129</a>Omnes tremunt baculum, omnes timent mortem, se ipsum exemplum reddens ne occidat (quis), ne occidere faciat.</p>
<p><a class='ref sc' id='sc130' data-uid='dhp130' href='#sc130' data-uid='dhp130'>SC 130</a>Omnes tremunt baculum, omnibus vita cara, se ipsum exemplum reddens ne occidat (quis), ne occidere faciat.</p>
<p><a class='ref sc' id='sc131' data-uid='dhp131' href='#sc131' data-uid='dhp131'>SC 131</a>Gaudii cupidos animantes qui baculo lædit, suum ipsius gaudium desiderans, morte obita ille gaudium non consequitur.</p>
<p><a class='ref sc' id='sc132' data-uid='dhp132' href='#sc132' data-uid='dhp132'>SC 132</a>Gaudii cupidos animantes qui baculo non lædit, suum ipsius gaudium desiderans, morte obita ille gaudium consequitur.</p>
<p><a class='ref sc' id='sc133' data-uid='dhp133' href='#sc133' data-uid='dhp133'>SC 133</a>Ne dicas aspera in quemquam, lacessiti respondebunt tibi; molestus videlicet rixosus sermo, vindicta assequetur te.</p>
<p><a class='ref sc' id='sc134' data-uid='dhp134' href='#sc134' data-uid='dhp134'>SC 134</a>Si mutum te ipsum reddere potes tympanum fractum velut, talis tu adipisceris Nibbánum, (dum) rixandi cupido in te non invenitur.</p>
<p><a class='ref sc' id='sc135' data-uid='dhp135' href='#sc135' data-uid='dhp135'>SC 135</a>Sicut baculo bubulcus boves cogit in stabulum, ita et senium et mors vitam cogunt animantium.</p>
<p><a class='ref sc' id='sc136' data-uid='dhp136' href='#sc136' data-uid='dhp136'>SC 136</a>Ac mala facinora patrans stultus non resipiscit; facinoribus suis, igne combustus velut, insipiens uritur.</p>
<p><a class='ref sc' id='sc137' data-uid='dhp137' href='#sc137' data-uid='dhp137'>SC 137</a>Qui per baculum (homines) baculum non usurpantes, non offendentes, offendit, unam e decem conditionibus cito adit:</p>
<p><a class='ref sc' id='sc138' data-uid='dhp138' href='#sc138' data-uid='dhp138'>SC 138</a>dolorem asperum, tabem corporisque diruptionem, vel etiam terribilem cladem, vel cogitationis dissipationem assequitur;</p>
<p><a class='ref sc' id='sc139' data-uid='dhp139' href='#sc139' data-uid='dhp139'>SC 139</a>fulgentis (lunæ) defectionem et calumniam ingentem, vel interitum cognatorum vel opum dissolutionem;</p>
<p><a class='ref sc' id='sc140' data-uid='dhp140' href='#sc140' data-uid='dhp140'>SC 140</a>vel etiam domos ejus fulmen cremat (seu) ignis; corporis dissolutione insipiens iste ad inferos accedit.</p>
<p><a class='ref sc' id='sc141' data-uid='dhp141' href='#sc141' data-uid='dhp141'>SC 141</a>Non nudorum vivendi ratio, non capilli religati, non sordes, non jejunium nec cubatio in loco sacro, (non) pulveris tegumentum (nec) cossim sedendi constantia purgant mortalem cupiditatum non expertem.</p>
<p><a class='ref sc' id='sc142' data-uid='dhp142' href='#sc142' data-uid='dhp142'>SC 142</a>Ornamentis quoque instructus si (quis) tranquillitatem (animi) exercet tranquillus, domitus, refrenatus, religiosus, omnibus animalibus non afferens castigationem, ille bráhmanas, ille samanas, ille bhikkhus.</p>
<p><a class='ref sc' id='sc143' data-uid='dhp143' href='#sc143' data-uid='dhp143'>SC 143</a>Pudore retentus homo quisnam in terra reperitur, qui increpationem non excitet, equus excellens flagellum velut?</p>
<p><a class='ref sc' id='sc144' data-uid='dhp144' href='#sc144' data-uid='dhp144'>SC 144</a>Equus velut excellens flagello tactus, ardentes, veloces estote. Fide et virtute et firmitate, meditatione et legis reputatione, scientiam et cultum exercentes, recordantes relinquetis dolorem hunc magnum.</p>
<p><a class='ref sc' id='sc145' data-uid='dhp145' href='#sc145' data-uid='dhp145'>SC 145</a>Aquam videlicet ducunt aquarii, fabri sagittarii subigunt sagittam, lignum subigunt fabri tignarii, semet ipsi domant pii.</p>
</blockquote>
<h2>Cap. 11</h2>
<blockquote class='gatha'>
<p><a class='ref sc' id='sc146' data-uid='dhp146' href='#sc146' data-uid='dhp146'>SC 146</a>Quænam (est) lætitia, quodnam gaudium (hoc in mundo)? Semper exardescit recordatio; tenebris involuti (quam ob rem) lucernam non quæretis?</p>
<p><a class='ref sc' id='sc147' data-uid='dhp147' href='#sc147' data-uid='dhp147'>SC 147</a>Vide figuram versicolorem, ulcerosum corpus, congestum, ægrotum, multis consiliis captum, cujus non est (vel) firmitas (vel) constantia.</p>
<p><a class='ref sc' id='sc148' data-uid='dhp148' href='#sc148' data-uid='dhp148'>SC 148</a>Senio conficitur hæc forma, morborum nidus, fragilis; finditur putridum corpus, mors (est) vita ejus.</p>
<p><a class='ref sc' id='sc149' data-uid='dhp149' href='#sc149' data-uid='dhp149'>SC 149</a>Quæ hæc alba ossa, abjectæ cucurbitæ (velut) auctumno,—ea videndo quodnam (est) gaudium?</p>
<p><a class='ref sc' id='sc150' data-uid='dhp150' href='#sc150' data-uid='dhp150'>SC 150</a>Ossium arce facta, carnis et sanguinis (fit) conglutinatio, ubi et senium et mors, arrogantia et simulatio deposita est.</p>
<p><a class='ref sc' id='sc151' data-uid='dhp151' href='#sc151' data-uid='dhp151'>SC 151</a>Obsolescunt certe regum currus admodum varii, item corpus quoque senectutem subit, proborum vero pietas senectutem non subit, (sic) probi (Buddhæ) certe unacum probis (hominibus) tradunt.</p>
<p><a class='ref sc' id='sc152' data-uid='dhp152' href='#sc152' data-uid='dhp152'>SC 152</a>Pauca edoctus hic homo bos velut senescit: carnes ejus increscunt, cognitio ejus non increscit.</p>
<p><a class='ref sc' id='sc153' data-uid='dhp153' href='#sc153' data-uid='dhp153'>SC 153</a>Multiplices generationis revolutiones percurrerem, non inveniens, domus (corporis) fabricatorem quærens; doloris plena (est) generatio iterum iterumque (subeunda).</p>
<p><a class='ref sc' id='sc154' data-uid='dhp154' href='#sc154' data-uid='dhp154'>SC 154</a>Domus fabricatorem edoctus es, iterum domum non construes; omnes costæ tuæ fractæ sunt, culmen domus destructum; destructionem (Nibbánum) adepta cogitatio ad desideriorum exstinctionem pervenit.</p>
<p><a class='ref sc' id='sc155' data-uid='dhp155' href='#sc155' data-uid='dhp155'>SC 155</a>Vita religiosa (statu Brahmacárinis) non culta, divitiis in juventute non comparatis, ardeæ decrepitæ velut in lacu piscibus destituto, tabescunt stulti.</p>
<p><a class='ref sc' id='sc156' data-uid='dhp156' href='#sc156' data-uid='dhp156'>SC 156</a>Vita religiosa non culta, divitiis in juventute non comparatis, jacent arcus triti velut pristina lugentes.</p>
</blockquote>
<h2>Cap. 12</h2>
<blockquote class='gatha'>
<p><a class='ref sc' id='sc157' data-uid='dhp157' href='#sc157' data-uid='dhp157'>SC 157</a>Si (quis) semet ipse carum habiturus est, habeat se bene custoditum; trium vigiliarum unam vigilet sapiens.</p>
<p><a class='ref sc' id='sc158' data-uid='dhp158' href='#sc158' data-uid='dhp158'>SC 158</a>Semet ipsum primum in honesto constituat, dein alterum edoceat, (tum) non dolebit sapiens.</p>
<p><a class='ref sc' id='sc159' data-uid='dhp159' href='#sc159' data-uid='dhp159'>SC 159</a>Semet ipsum si (quis) ita format, ut alterum edoceat, bene domitus certe domabit, se ipsum enim profecto difficile est domitu.</p>
<p><a class='ref sc' id='sc160' data-uid='dhp160' href='#sc160' data-uid='dhp160'>SC 160</a>Quisque enim sui dominus, quis enim dominus alienus sit? per se ipsum enim domitum dominum nanciscitur (homo) nactu difficilem.</p>
<p><a class='ref sc' id='sc161' data-uid='dhp161' href='#sc161' data-uid='dhp161'>SC 161</a>Ab ipso factum peccatum, ex ipso progenitum, ab ipso oriundum, conterit insipientem, adamas velut e saxo oriundus gemmam.</p>
<p><a class='ref sc' id='sc162' data-uid='dhp162' href='#sc162' data-uid='dhp162'>SC 162</a>Cujus permagna nequitia (est), máluva arborem sicut eversam (facit, ita) is talem se ipsum reddit, qualem eum cupit inimicus.</p>
<p><a class='ref sc' id='sc163' data-uid='dhp163' href='#sc163' data-uid='dhp163'>SC 163</a>Factu facilia (sunt) mala et (homini) ipsi insalutaria; quod vero salutare et bonum, id certe factu valde difficile (est).</p>
<p><a class='ref sc' id='sc164' data-uid='dhp164' href='#sc164' data-uid='dhp164'>SC 164</a>Qui præceptum venerabilium, nobilium, pie viventium, increpat insipiens ad doctrinam confugiens falsam, fructus katthakæ (arboris) velut ad suam ipsius cladem maturitatem adipiscitur.</p>
<p><a class='ref sc' id='sc165' data-uid='dhp165' href='#sc165' data-uid='dhp165'>SC 165</a>Ab (homine) ipso factum malum in ipso expiabitur, ab ipso non factum malum in ipso compensabitur; probus (et) improbus singulatim (purificabuntur), alter alterum non purgat.</p>
<p><a class='ref sc' id='sc166' data-uid='dhp166' href='#sc166' data-uid='dhp166'>SC 166</a>Suum ipsius commodum ob magnum quoque alterius commodum ne (quis) dimittat; commodum suum perspectum habens sui ipsius commodi studiosus sit.</p>
</blockquote>
<h2>Cap. 13</h2>
<blockquote class='gatha'>
<p><a class='ref sc' id='sc167' data-uid='dhp167' href='#sc167' data-uid='dhp167'>SC 167</a>Perditos mores ne (quis) colat, in socordia ne vitam degat, falsam doctrinam ne colat, ne sit mundi amplificator.</p>
<p><a class='ref sc' id='sc168' data-uid='dhp168' href='#sc168' data-uid='dhp168'>SC 168</a>Surgat, ne sit socors, vitam probam degat; qui pie vivit bene agit in hoc mundo et in altero.</p>
<p><a class='ref sc' id='sc169' data-uid='dhp169' href='#sc169' data-uid='dhp169'>SC 169</a>Vitam degat honestam, inhonestam ne degat; qui pie vivit bene agit in hoc mundo et in altero.</p>
<p><a class='ref sc' id='sc170' data-uid='dhp170' href='#sc170' data-uid='dhp170'>SC 170</a>Sicut bullam contemplatur (quis), sicut contemplatur imagines aerias—tali modo mundum despicientem rex mortis non conspicit.</p>
<p><a class='ref sc' id='sc171' data-uid='dhp171' href='#sc171' data-uid='dhp171'>SC 171</a>Venite, contemplamini hunc mundum versicolorem, currui regali similem, ubi stulti perduntur, (ubi) non est desiderium intelligentibus.</p>
<p><a class='ref sc' id='sc172' data-uid='dhp172' href='#sc172' data-uid='dhp172'>SC 172</a>Quique antea socordiæ deditus posthac socordiam non colit, is hunc mundum collustrat nube liberata velut luna.</p>
<p><a class='ref sc' id='sc173' data-uid='dhp173' href='#sc173' data-uid='dhp173'>SC 173</a>Cujus male factum facinus bono operitur, is hunc mundum collustrat nube liberata velut luna.</p>
<p><a class='ref sc' id='sc174' data-uid='dhp174' href='#sc174' data-uid='dhp174'>SC 174</a>Occoecatus est hic mundus, pauci hic clare vident; avis e reti extricata velut pauci coelum adeunt.</p>
<p><a class='ref sc' id='sc175' data-uid='dhp175' href='#sc175' data-uid='dhp175'>SC 175</a>Anseres solis via incedunt; in aere incedunt magiâ, tolluntur sapientes e mundo, Mára et comitatu ejus superatis.</p>
<p><a class='ref sc' id='sc176' data-uid='dhp176' href='#sc176' data-uid='dhp176'>SC 176</a>Unum præceptum violantis, falsiloqui viri, mundum alterum reprehendentis, non est malefactum, quod non fiat.</p>
<p><a class='ref sc' id='sc177' data-uid='dhp177' href='#sc177' data-uid='dhp177'>SC 177</a>Non certe avari deorum mundum adeunt, stulti profecto non laudant liberalitatem, sapiens vero liberalitate gaudet, quare quidem is evadit lætus in altero mundo.</p>
<p><a class='ref sc' id='sc178' data-uid='dhp178' href='#sc178' data-uid='dhp178'>SC 178</a>Terræ imperio coeli adituve, totius mundi dominatione fructus e statu sotápannæ (sotápatti) oriundus præstantior est.</p>
</blockquote>
<h2>Cap. 14</h2>
<blockquote class='gatha'>
<p><a class='ref sc' id='sc179' data-uid='dhp179' href='#sc179' data-uid='dhp179'>SC 179</a>Cujus victoria non vincitur, ad superationem (enim) ejus haud it quisquam in mundo; illum Buddham, in infinitas res incumbentem, non investigabilem, qua via investigabitis?</p>
<p><a class='ref sc' id='sc180' data-uid='dhp180' href='#sc180' data-uid='dhp180'>SC 180</a>Cui irretiens, venenosum desiderium non est quoquam ducendi (potens), illum Buddham, in infinitas res incumbentem, non investigabilem, qua via investigabitis?</p>
<p><a class='ref sc' id='sc181' data-uid='dhp181' href='#sc181' data-uid='dhp181'>SC 181</a>Qui meditationis studiosi, sapientes, otii tranquillitate gaudentes, iis dii etiam invident persapientibus, recordatione plenis.</p>
<p><a class='ref sc' id='sc182' data-uid='dhp182' href='#sc182' data-uid='dhp182'>SC 182</a>Laboriosus est conceptus hominis, laboriosa mortalium vita, laboriosa veræ doctrinæ auditio, laboriosus Buddharum ortus.</p>
<p><a class='ref sc' id='sc183' data-uid='dhp183' href='#sc183' data-uid='dhp183'>SC 183</a>Omnis mali omissio, boni susceptio, cogitationis suæ lustratio: hoc est Buddharum præceptum.</p>
<p><a class='ref sc' id='sc184' data-uid='dhp184' href='#sc184' data-uid='dhp184'>SC 184</a>Patientia optima devotio—indulgentia (videlicet), Nibbánum optimum dicunt Buddhæ, non enim (is) pabbajitas (fit), qui alterum cædit, (neque) samanas fit, qui alterum affligit.</p>
<p><a class='ref sc' id='sc185' data-uid='dhp185' href='#sc185' data-uid='dhp185'>SC 185</a>Increpationis et vexationis omissio et secundum præscripta (quæ liberationem spectant) continentia et moderatio edendi et secretus cubandi locus et in summa cogitatione occupatio: hoc est Buddharum præceptum.</p>
<p><a class='ref sc' id='sc186' data-uid='dhp186' href='#sc186' data-uid='dhp186'>SC 186</a>Non per imbrem pecuniarum satietas libidinum invenitur, parum dulcedinis habentes doloris plenæ (sunt) libidines: hoc perspecto homo sapiens (est).</p>
<p><a class='ref sc' id='sc187' data-uid='dhp187' href='#sc187' data-uid='dhp187'>SC 187</a>Etiam in divinis libidinibus gaudium ille non invenit, desiderii exstinctione gaudens fit plane sapiens auscultator.</p>
<p><a class='ref sc' id='sc188' data-uid='dhp188' href='#sc188' data-uid='dhp188'>SC 188</a>Multiplex sane refugium adeunt: montes et sylvas, hortulos, arbores sacras, homines formidine perculsi.</p>
<p><a class='ref sc' id='sc189' data-uid='dhp189' href='#sc189' data-uid='dhp189'>SC 189</a>Non illud tamen refugium securum, non illud refugium summum, non illud refugium adeundo ab omni dolore liberatur (homo).</p>
<p><a class='ref sc' id='sc190' data-uid='dhp190' href='#sc190' data-uid='dhp190'>SC 190</a>Sed qui et ad Buddham et ad doctrinam et ad conventum confugit, quatuor veritates præcipuas clare perspiciendo videt:</p>
<p><a class='ref sc' id='sc191' data-uid='dhp191' href='#sc191' data-uid='dhp191'>SC 191</a>dolorem, doloris ortum et doloris interitum, excellentem octopartitam viam ad doloris sedationem ducentem.</p>
<p><a class='ref sc' id='sc192' data-uid='dhp192' href='#sc192' data-uid='dhp192'>SC 192</a>Illud certe refugium securum, illud refugium summum, illud refugium adeundo ab omni dolore liberatur (homo).</p>
<p><a class='ref sc' id='sc193' data-uid='dhp193' href='#sc193' data-uid='dhp193'>SC 193</a>Difficilis nactu homo miraculosus (Buddhas videlicet), non ille ubique nascitur; ubi ille nascitur sapiens, illa familia bene adolescet.</p>
<p><a class='ref sc' id='sc194' data-uid='dhp194' href='#sc194' data-uid='dhp194'>SC 194</a>Lætabilis (est) Buddharum ortus, lætabilis veræ doctrinæ institutio, lætabilis unanimitas conventus, unanimorum devotio lætablis.</p>
<p><a class='ref sc' id='sc195' data-uid='dhp195' href='#sc195' data-uid='dhp195'>SC 195</a>Reverentia dignos venerantis Buddhas vel etiam auscultatores, perversitatem devincentes, moerorem et luctum superantes,</p>
<p><a class='ref sc' id='sc196' data-uid='dhp196' href='#sc196' data-uid='dhp196'>SC 196</a>hos tales venerantis tranquillos, a timore vacuos, non potest bonum (facinus) numerari hoc unum a quoquam.</p>
</blockquote>
<h2>Cap. 15</h2>
<blockquote class='gatha'>
<p><a class='ref sc' id='sc197' data-uid='dhp197' href='#sc197' data-uid='dhp197'>SC 197</a>Lætissime, age, vivamus inter iracundos mites, inter iracundos homines degamus mites.</p>
<p><a class='ref sc' id='sc198' data-uid='dhp198' href='#sc198' data-uid='dhp198'>SC 198</a>Lætissime, age, vivamus inter ægrotos non ægroti, inter ægrotos homines degamus non ægroti.</p>
<p><a class='ref sc' id='sc199' data-uid='dhp199' href='#sc199' data-uid='dhp199'>SC 199</a>Lætissime, age, vivamus inter desiderantes desiderii expertes, inter desiderantes homines degamus desiderii expertes.</p>
<p><a class='ref sc' id='sc200' data-uid='dhp200' href='#sc200' data-uid='dhp200'>SC 200</a>Lætissime, age, vivamus, nos quibus non est quidquam; gaudio vescentes erimus dei ábhassaræ velut.</p>
<p><a class='ref sc' id='sc201' data-uid='dhp201' href='#sc201' data-uid='dhp201'>SC 201</a>Victor inimicitias procreat, male agit victus; sedatus bene agit victoria et clade relictis.</p>
<p><a class='ref sc' id='sc202' data-uid='dhp202' href='#sc202' data-uid='dhp202'>SC 202</a>Non est cupidini similis ignis, non odio simile peccatum, non sunt khandis æquales dolores, non est sedatione majus gaudium.</p>
<p><a class='ref sc' id='sc203' data-uid='dhp203' href='#sc203' data-uid='dhp203'>SC 203</a>Fames morbus gravissimus, sankkháræ summi dolores, hoc revera agnoscens (sapiens agnoscit esse) Nibbánum summum gaudium.</p>
<p><a class='ref sc' id='sc204' data-uid='dhp204' href='#sc204' data-uid='dhp204'>SC 204</a>Sanitas maximum lucrum, gaudium summæ divitiæ, fiducia optimus cognatus, Nibbánum summum gaudium.</p>
<p><a class='ref sc' id='sc205' data-uid='dhp205' href='#sc205' data-uid='dhp205'>SC 205</a>Succo secessus bibito et succo tranquillitatis gustato terroris et peccati expers fit (homo) jucundum religionis succum bibens.</p>
<p><a class='ref sc' id='sc206' data-uid='dhp206' href='#sc206' data-uid='dhp206'>SC 206</a>Faustus (est) conspectus excellentium, consuetudo (cum iis) semper gaudium; stultos non videndo semper (homo) lætus est.</p>
<p><a class='ref sc' id='sc207' data-uid='dhp207' href='#sc207' data-uid='dhp207'>SC 207</a>Stultorum in consuetudine versans enim longâ viâ moeret, dolor (est) consuetudo cum stultis ut cum inimico omnino; sapientis vero consuetudo gaudium propinquorum velut congressus.</p>
<p><a class='ref sc' id='sc208' data-uid='dhp208' href='#sc208' data-uid='dhp208'>SC 208</a>Propteria igitur: Sapientem, intelligentem et multa edoctum, jumenti natura instructum, piis operibus ornatum, venerabilem—hunc talem virum probum, præclaro intellectu præditum, colat (homo) siderum viam velut luna.</p>
</blockquote>
<h2>Cap. 16</h2>
<blockquote class='gatha'>
<p><a class='ref sc' id='sc209' data-uid='dhp209' href='#sc209' data-uid='dhp209'>SC 209</a>Ad distractionem applicans sese et meditationi operam non navans, essentiâ relictâ jucunda capessens invidet iis, qui ad meditandum semet ipsi applicant.</p>
<p><a class='ref sc' id='sc210' data-uid='dhp210' href='#sc210' data-uid='dhp210'>SC 210</a>Ne jucunda quærat (homo, neve) injucunda unquam; jucunda non videre dolor (est) et injucunda videre.</p>
<p><a class='ref sc' id='sc211' data-uid='dhp211' href='#sc211' data-uid='dhp211'>SC 211</a>Ideo jucunda ne faciat, jucundorum enim jactura mala (est); vincula illis non inveniuntur, quibus nec jucundum est nec injucundum.</p>
<p><a class='ref sc' id='sc212' data-uid='dhp212' href='#sc212' data-uid='dhp212'>SC 212</a>Ex jucundo nascitur moeror, ex jucundo nascitur metus; a jucundo soluti non est moeror, nedum metus.</p>
<p><a class='ref sc' id='sc213' data-uid='dhp213' href='#sc213' data-uid='dhp213'>SC 213</a>E caritate nascitur moeror, e caritate nascitur metus; a caritate soluti non est moeror, nedum metus.</p>
<p><a class='ref sc' id='sc214' data-uid='dhp214' href='#sc214' data-uid='dhp214'>SC 214</a>E voluptate nascitur moeror, e voluptate nascitur metus; a voluptate soluti non est moeror, nedum metus.</p>
<p><a class='ref sc' id='sc215' data-uid='dhp215' href='#sc215' data-uid='dhp215'>SC 215</a>E cupiditate nascitur moeror, e cupiditate nascitur metus; a cupiditate soluti non est moeror, nedum metus.</p>
<p><a class='ref sc' id='sc216' data-uid='dhp216' href='#sc216' data-uid='dhp216'>SC 216</a>E desiderio nascitur moeror, e desiderio nascitur metus; a desiderio soluti non est moeror, nedum metus.</p>
<p><a class='ref sc' id='sc217' data-uid='dhp217' href='#sc217' data-uid='dhp217'>SC 217</a>Virtute et contemplatione præditum, pium, veridicum, suum ipsius opus agentem, eum vulgus reddit sibi gratum;</p>
<p><a class='ref sc' id='sc218' data-uid='dhp218' href='#sc218' data-uid='dhp218'>SC 218</a>cupidus (is) ineffabilis (Nibbáni) menteque opulentus est, et cupiditate cogitatio (ejus) non constringitur, (is) uddhamsotas (qui sublime fertur) vocatur.</p>
<p><a class='ref sc' id='sc219' data-uid='dhp219' href='#sc219' data-uid='dhp219'>SC 219</a>Diu peregrinatum virum, e longinquo salve redeuntem, cognati et familiares et amici salutant venientem.</p>
<p><a class='ref sc' id='sc220' data-uid='dhp220' href='#sc220' data-uid='dhp220'>SC 220</a>Similiter eum, qui bona egit, ex hoc mundo in alterum profectum bona (opera) excipiunt, dilectum propinqui velut redeuntem.</p>
</blockquote>
<h2>Cap. 17</h2>
<blockquote class='gatha'>
<p><a class='ref sc' id='sc221' data-uid='dhp221' href='#sc221' data-uid='dhp221'>SC 221</a>Iram ponat (homo), deponat arrogantiam, vinculum omne superet; eum speciei propriæ non inhærentem, inopem non consequuntur dolores.</p>
<p><a class='ref sc' id='sc222' data-uid='dhp222' href='#sc222' data-uid='dhp222'>SC 222</a>Qui exortam iram currus volventis instar retinet, eum aurigam dico; frena tenens cetera multitudo.</p>
<p><a class='ref sc' id='sc223' data-uid='dhp223' href='#sc223' data-uid='dhp223'>SC 223</a>Clementiâ vincat (homo) iram, malum bono vincat, vincat avarum liberalitate, sinceritate falsiloquum.</p>
<p><a class='ref sc' id='sc224' data-uid='dhp224' href='#sc224' data-uid='dhp224'>SC 224</a>Verum loquatur, ne irascatur, det parvulum rogatus: per has tres conditiones ibit in deorum propinquitatem.</p>
<p><a class='ref sc' id='sc225' data-uid='dhp225' href='#sc225' data-uid='dhp225'>SC 225</a>Vim non inferentes qui (sunt) anachoretæ, semper corpore domiti, ii adeunt immortale locum, quo profecti non moerent.</p>
<p><a class='ref sc' id='sc226' data-uid='dhp226' href='#sc226' data-uid='dhp226'>SC 226</a>Semper vigilantium, die noctuque discentium, in Nibbánum intendentium intereunt cupiditates.</p>
<p><a class='ref sc' id='sc227' data-uid='dhp227' href='#sc227' data-uid='dhp227'>SC 227</a>Grandævum illum incomparabilem, non eum, ut (nec) infantem, (vituperant); vituperant tacite sedentem, vituperant multa loquentem, demense loquentem etiam vituperant, non est in mundo (quisquam) non vituperatus.</p>
<p><a class='ref sc' id='sc228' data-uid='dhp228' href='#sc228' data-uid='dhp228'>SC 228</a>Neque fuit, neque erit, neque nunc reperitur solummodo vituperatus homo vel solummodo laudatus.</p>
<p><a class='ref sc' id='sc229' data-uid='dhp229' href='#sc229' data-uid='dhp229'>SC 229</a>Quem forte intelligentes laudant quotidie reputando, integram vitam degentem, sapientem, cognitione et virtute præditum,</p>
<p><a class='ref sc' id='sc230' data-uid='dhp230' href='#sc230' data-uid='dhp230'>SC 230</a>jambonadæ numi instar quis eum vituperare sustinet? Etiam dii eum celebrant, a Brahma ipso celebratus (est).</p>
<p><a class='ref sc' id='sc231' data-uid='dhp231' href='#sc231' data-uid='dhp231'>SC 231</a>A corporis iracundia caveat (homo), corpore domitus sit; malis corporis facinoribus relictis per corpus bona facinora exerceat.</p>
<p><a class='ref sc' id='sc232' data-uid='dhp232' href='#sc232' data-uid='dhp232'>SC 232</a>A sermonis iracundia caveat, sermone domitus sit; malis sermonis facinoribus relictis per sermonem bona facinora exerceat.</p>
<p><a class='ref sc' id='sc233' data-uid='dhp233' href='#sc233' data-uid='dhp233'>SC 233</a>A mentis iracundia caveat, mente domitus sit, malis mentis facinoribus relictis per mentem bona facinora exerceat.</p>
<p><a class='ref sc' id='sc234' data-uid='dhp234' href='#sc234' data-uid='dhp234'>SC 234</a>Corpore domiti sapientes itidemque sermone domiti, mente domiti sapientes, hi sane ab omni parte bene domiti.</p>
</blockquote>
<h2>Cap. 18</h2>
<blockquote class='gatha'>
<p><a class='ref sc' id='sc235' data-uid='dhp235' href='#sc235' data-uid='dhp235'>SC 235</a>Flaccidum folium velut nunc es et Yamæ ministri quoque tibi appropinquarunt et in tabis ostio stas et (bonorum operum) viaticum tibi non invenitur.</p>
<p><a class='ref sc' id='sc236' data-uid='dhp236' href='#sc236' data-uid='dhp236'>SC 236</a>Tu fac tibi insulam, celeriter labora, sapiens esto; maculis liberatus, culpæ expers divinam excellentium terram adibis.</p>
<p><a class='ref sc' id='sc237' data-uid='dhp237' href='#sc237' data-uid='dhp237'>SC 237</a>Ætatem confecisti nunc, processisti in propinquitatem Yamæ et commoratio tibi non est in itinere et viaticum tibi non invenitur.</p>
<p><a class='ref sc' id='sc238' data-uid='dhp238' href='#sc238' data-uid='dhp238'>SC 238</a>Tu fac tibi insulam, celeriter labora, sapiens esto; maculis liberatus, culpæ expers non iterum genituram et senectutem subibis.</p>
<p><a class='ref sc' id='sc239' data-uid='dhp239' href='#sc239' data-uid='dhp239'>SC 239</a>Ordine sapiens paulatim quoquo temporis puncto, opifex (maculas) argenti velut, auferat maculas suas.</p>
<p><a class='ref sc' id='sc240' data-uid='dhp240' href='#sc240' data-uid='dhp240'>SC 240</a>In ferro utique macula orta extemplo hoc ipsum comedit, item modum transgredientes sua facinora trahunt ad inferos.</p>
<p><a class='ref sc' id='sc241' data-uid='dhp241' href='#sc241' data-uid='dhp241'>SC 241</a>Sine meditatione vitiosæ (sunt) preces, sine contentione vitiosa oeconomia, vitium (est) coloris languor, socordia custodientis vitium.</p>
<p><a class='ref sc' id='sc242' data-uid='dhp242' href='#sc242' data-uid='dhp242'>SC 242</a>Vitium (est) mulieris evagatio, avaritia dantis vitium, vitia certe mali mores in hoc mundo et in altero.</p>
<p><a class='ref sc' id='sc243' data-uid='dhp243' href='#sc243' data-uid='dhp243'>SC 243</a>Dein vitio vitiosius (est): inscientia summum vitium; hoc vitio relicto a vitiis vacui estote, o mendici.</p>
<p><a class='ref sc' id='sc244' data-uid='dhp244' href='#sc244' data-uid='dhp244'>SC 244</a>Facile vita agitur ab impudico, kákasúræ (simili), obtrectatore, protervo, arroganti, malo.</p>
<p><a class='ref sc' id='sc245' data-uid='dhp245' href='#sc245' data-uid='dhp245'>SC 245</a>A pudico vero difficulter agitur, candida semper quærenti, propensione vacuo, non arroganti, integram vitam degenti, (clare) videnti.</p>
<p><a class='ref sc' id='sc246' data-uid='dhp246' href='#sc246' data-uid='dhp246'>SC 246</a>Qui vitam exstinguit falsumque sermonem profert, in mundo non data sibi arripit et ad alterius uxorem accedit,</p>
<p><a class='ref sc' id='sc247' data-uid='dhp247' href='#sc247' data-uid='dhp247'>SC 247</a>qui vir ad suram et merayum (potus inebriantes) bibendum se dat, is in hoc ipso mundo radicem lædit suam.</p>
<p><a class='ref sc' id='sc248' data-uid='dhp248' href='#sc248' data-uid='dhp248'>SC 248</a>Sic, heus homo, scito malos esse intemperantes, ne eum desiderium et impietas diu dolori subjiciant.</p>
<p><a class='ref sc' id='sc249' data-uid='dhp249' href='#sc249' data-uid='dhp249'>SC 249</a>(Dona) dat quidem ex fide, ex favore vulgus, ob hoc qui tristis fit, ob aliorum potum et cibum, non is vel interdiu vel noctu meditationem adit.</p>
<p><a class='ref sc' id='sc250' data-uid='dhp250' href='#sc250' data-uid='dhp250'>SC 250</a>Cui vero id excisum est, radicitus exstirpatum, is certe vel interdiu vel noctu meditationem adit.</p>
<p><a class='ref sc' id='sc251' data-uid='dhp251' href='#sc251' data-uid='dhp251'>SC 251</a>Non est cupidini similis ignis, non est odio similis captivitas, non est perturbationi simile rete, non est desiderio similis fluvius.</p>
<p><a class='ref sc' id='sc252' data-uid='dhp252' href='#sc252' data-uid='dhp252'>SC 252</a>Facile visu vitium aliorum, suum e contrario difficile visu; aliorum nempe is vitia detegit quam maxime, sua e contrario occultat, tessaram velut lusor fraudulentus.</p>
<p><a class='ref sc' id='sc253' data-uid='dhp253' href='#sc253' data-uid='dhp253'>SC 253</a>Aliorum vitia observantis, semper vituperationis animo præditi, libidines ejus crescunt, longe is a libidinum interitu abest.</p>
<p><a class='ref sc' id='sc254' data-uid='dhp254' href='#sc254' data-uid='dhp254'>SC 254</a>In aere incessus non est, samanas non est extraneus, perversitate delectatur vulgus, a perversitate soluti Tathágatæ.</p>
<p><a class='ref sc' id='sc255' data-uid='dhp255' href='#sc255' data-uid='dhp255'>SC 255</a>In aere incessus non est, samanas non est extraneus, naturæ æternæ non sunt, non est buddharum motus.</p>
</blockquote>
<h2>Cap. 19</h2>
<blockquote class='gatha'>
<p><a class='ref sc' id='sc256' data-uid='dhp256' href='#sc256' data-uid='dhp256'>SC 256</a>Non ideo fit (homo) justus, quod causam ex arbitrio dijudicet; qui autem verum falsumque utrumque considerat sapiens,</p>
<p><a class='ref sc' id='sc257' data-uid='dhp257' href='#sc257' data-uid='dhp257'>SC 257</a>(qui) non arbitrario modo (sed) animo æquo judicat alios, legis custos, intelligens, (is) justus appellatur.</p>
<p><a class='ref sc' id='sc258' data-uid='dhp258' href='#sc258' data-uid='dhp258'>SC 258</a>Non ideo sapiens fit (homo), quod multa loquatur; placidus, iracundiæ et formidinis expers sapiens appellatur.</p>
<p><a class='ref sc' id='sc259' data-uid='dhp259' href='#sc259' data-uid='dhp259'>SC 259</a>Non ideo legis servator (fit homo), quod multa loquatur; sed qui pauca etiamsi edoctus legem corpore perspicit, is certe legis servator est, qui legem non negligit.</p>
<p><a class='ref sc' id='sc260' data-uid='dhp260' href='#sc260' data-uid='dhp260'>SC 260</a>Non ideo theras fit (homo), quod sit canum caput, plane matura (quidem) ætas ejus, (attamen) frustra senescens vocatur;</p>
<p><a class='ref sc' id='sc261' data-uid='dhp261' href='#sc261' data-uid='dhp261'>SC 261</a>in quo et veritas et pietas, mansuetudo, temperantia, moderatio, is certe culpa vacuus, sapiens, theras appellatur.</p>
<p><a class='ref sc' id='sc262' data-uid='dhp262' href='#sc262' data-uid='dhp262'>SC 262</a>Non verba faciendo tantummodo sive coloris pulchritudine venustus fit homo invidus, avarus, fraudulentus;</p>
<p><a class='ref sc' id='sc263' data-uid='dhp263' href='#sc263' data-uid='dhp263'>SC 263</a>cui vero id excisum, radicitus exstirpatum, is vitii respuens, sapiens, venustus vocatur.</p>
<p><a class='ref sc' id='sc264' data-uid='dhp264' href='#sc264' data-uid='dhp264'>SC 264</a>Non tonsurâ samanas (fit homo) intemperans, falsiloquus; cupiditate et appetitu captus samanas num erit?</p>
<p><a class='ref sc' id='sc265' data-uid='dhp265' href='#sc265' data-uid='dhp265'>SC 265</a>Qui vero mala sedat parva magnaque omni ex parte, a sedatione malorum samanas appellatur.</p>
<p><a class='ref sc' id='sc266' data-uid='dhp266' href='#sc266' data-uid='dhp266'>SC 266</a>Non idoe bhikkhus fit (homo), quod apud alios mendicet, tota lege assumpta bhikkhus fit non ideo;</p>
<p><a class='ref sc' id='sc267' data-uid='dhp267' href='#sc267' data-uid='dhp267'>SC 267</a>qui hic, bono maloque alienato, religiosus considerate in mundo vivit, is profecto bhikkhus appellatur.</p>
<p><a class='ref sc' id='sc268' data-uid='dhp268' href='#sc268' data-uid='dhp268'>SC 268</a>Non silentio munis (anachoreta) fit stultus, insciens, qui vero, trutina prehensa, meliore parte sumpta,</p>
<p><a class='ref sc' id='sc269' data-uid='dhp269' href='#sc269' data-uid='dhp269'>SC 269</a>sapiens mala evitat, is munis, ideo munis est; qui considerat utrumque in mundo, muni ideo appellatur.</p>
<p><a class='ref sc' id='sc270' data-uid='dhp270' href='#sc270' data-uid='dhp270'>SC 270</a>Non ideo ariyas (nobilis) fit (ullus), quod animantia cædat; ob mansuetudinem erga omnia animantia ariyas appellatur.</p>
<p><a class='ref sc' id='sc271' data-uid='dhp271' href='#sc271' data-uid='dhp271'>SC 271</a>Non virtute et votis susceptis solis vel rursus multorum recordatione vel etiam meditationis lucratione vel lecto secreto adipiscor</p>
<p><a class='ref sc' id='sc272' data-uid='dhp272' href='#sc272' data-uid='dhp272'>SC 272</a>tranquillitatis gaudium viris excellentibus appetitum; o bhikkhus, fiduciam obtinuit qui cupiditatum interitum adeptus est.</p>
</blockquote>
<h2>Cap. 20</h2>
<blockquote class='gatha'>
<p><a class='ref sc' id='sc273' data-uid='dhp273' href='#sc273' data-uid='dhp273'>SC 273</a>Viarum octopartita (est) optima, veritatum quatuor versus, a cupidine vacuitas optimus (est) statuum, bipedumque contemplatione præditus.</p>
<p><a class='ref sc' id='sc274' data-uid='dhp274' href='#sc274' data-uid='dhp274'>SC 274</a>Hæc ipsa via (est), non est alia cognitionis lustrationi (subveniens); hanc igitur vos amplectimini, Máræ hæc (est) illusio.</p>
<p><a class='ref sc' id='sc275' data-uid='dhp275' href='#sc275' data-uid='dhp275'>SC 275</a>Hanc enim vos amplectentes doloris finem facietis; enarrata profecto a me (est) via, intellecta doloris sedatione.</p>
<p><a class='ref sc' id='sc276' data-uid='dhp276' href='#sc276' data-uid='dhp276'>SC 276</a>Vobis facienda (est) virium contentio, enarratores (tantum) Tathágatæ; (viam) amplectentes liberabuntur meditabundi e Máræ vinculis.</p>
<p><a class='ref sc' id='sc277' data-uid='dhp277' href='#sc277' data-uid='dhp277'>SC 277</a>“Omnes creaturæ inconstantes”, id quando sapientiâ videt (homo), tum liberatur in dolore; hæc est via (quæ) ad lustrationem (conducit).</p>
<p><a class='ref sc' id='sc278' data-uid='dhp278' href='#sc278' data-uid='dhp278'>SC 278</a>“Omnes creaturæ doloris plenæ”, id quando sapientiâ videt (homo), tum liberatur in dolore; hæc est via (quæ) ad lustrationem (conducit).</p>
<p><a class='ref sc' id='sc279' data-uid='dhp279' href='#sc279' data-uid='dhp279'>SC 279</a>“Omnes naturæ sui impotentes sunt”, id quando sapientiâ videt (homo), tum liberatur in dolore; hæc est via (quæ) ad lustrationem (conducit).</p>
<p><a class='ref sc' id='sc280' data-uid='dhp280' href='#sc280' data-uid='dhp280'>SC 280</a>Roboris tempore vires non contendens juvenis robustus, ignaviæ indulgens, voluntate menteque depressus, segnis, intelligentiæ viam ignavus non invenit.</p>
<p><a class='ref sc' id='sc281' data-uid='dhp281' href='#sc281' data-uid='dhp281'>SC 281</a>Verba (sua) custodiens (sit), mente bene domitus (sit), corporeque malum ne faciat; has tres actionis vias purget, amplectatur viam a vatibus enarratam.</p>
<p><a class='ref sc' id='sc282' data-uid='dhp282' href='#sc282' data-uid='dhp282'>SC 282</a>E meditatione certe nascitur intelligentia, e distractione intelligentiæ interitus; hac bipartita via cognita incrementi et decrementi, talem se ipse reddat (homo), ut intelligentia crescat.</p>
<p><a class='ref sc' id='sc283' data-uid='dhp283' href='#sc283' data-uid='dhp283'>SC 283</a>Cupiditatem (vana i.e. cupiditas s. sylva) exstirpate, non arborem (dico), e cupiditate oritur metus; cupiditate vel minima exstirpata (miseriis) liberati estote, o mendici.</p>
<p><a class='ref sc' id='sc284' data-uid='dhp284' href='#sc284' data-uid='dhp284'>SC 284</a>Quamdiu enim cupiditas non exstirpatur, vel minima viri in feminas, tamdiu mente constrictus est ille, sicut vitulus lactens matri.</p>
<p><a class='ref sc' id='sc285' data-uid='dhp285' href='#sc285' data-uid='dhp285'>SC 285</a>Exstirpa tuam ipsius propensionem lotum auctumnalem velut manu, tranquillitatis viam amplifica, Nibbánum (enim) a Buddha institutum est.</p>
<p><a class='ref sc' id='sc286' data-uid='dhp286' href='#sc286' data-uid='dhp286'>SC 286</a>“Hic per tempus pluvium habitabo, hic frigido et fervido (tempore)”, sic stultus secum volvit, obstacula non animadvertit.</p>
<p><a class='ref sc' id='sc287' data-uid='dhp287' href='#sc287' data-uid='dhp287'>SC 287</a>Illum de filiis et pecudibus sollicitum, constrictæ mentis virum, sopitum vicum torrens velut, mors prehendens proficiscitur.</p>
<p><a class='ref sc' id='sc288' data-uid='dhp288' href='#sc288' data-uid='dhp288'>SC 288</a>Non sunt filii saluti, non pater neque propinqui; quem mors adiit, ei non est penes cognatos salus.</p>
<p><a class='ref sc' id='sc289' data-uid='dhp289' href='#sc289' data-uid='dhp289'>SC 289</a>Hac rei vi perspecta sapiens virtute temperatus viam ad Nibbánum ducentem cito purget.</p>
</blockquote>
<h2>Cap. 21</h2>
<blockquote class='gatha'>
<p><a class='ref sc' id='sc290' data-uid='dhp290' href='#sc290' data-uid='dhp290'>SC 290</a>Exigui gaudii relictione si videt amplum gaudium, relinquat exiguum gaudium sapiens, amplum gaudium spectans.</p>
<p><a class='ref sc' id='sc291' data-uid='dhp291' href='#sc291' data-uid='dhp291'>SC 291</a>Aliis dolorem imponendo qui suum ipsius gaudium exoptat, iracundiæ vinculo vinctus, iracundia ille non liberatur.</p>
<p><a class='ref sc' id='sc292' data-uid='dhp292' href='#sc292' data-uid='dhp292'>SC 292</a>Quod nempe faciendum (est) id negligitur, (quod) rursus non faciendum (id) agitur: insolentium, socordium, horum crescunt cupiditates.</p>
<p><a class='ref sc' id='sc293' data-uid='dhp293' href='#sc293' data-uid='dhp293'>SC 293</a>Quorum vero valde firma est semper corpus respiciens recordatio, quod non faciendum ii non persequuntur, quæ facienda semper agentes; recordantium, intelligentium intereunt cupiditates.</p>
<p><a class='ref sc' id='sc294' data-uid='dhp294' href='#sc294' data-uid='dhp294'>SC 294</a>Matre (et) patre occisis regibusque duobus militaribus, regno unacum eo pertinentibus devastato insons evadit bráhmanas.</p>
<p><a class='ref sc' id='sc295' data-uid='dhp295' href='#sc295' data-uid='dhp295'>SC 295</a>Matre (et) patre occisis regibusque duobus brahmanicis, occiso viro errante quinto insons evadit bráhmanas.</p>
<p><a class='ref sc' id='sc296' data-uid='dhp296' href='#sc296' data-uid='dhp296'>SC 296</a>Vigilantissime vigilant semper Gotamidæ auscultatores, quorum et interdiu et noctu semper Buddham respiciens recordatio (est).</p>
<p><a class='ref sc' id='sc297' data-uid='dhp297' href='#sc297' data-uid='dhp297'>SC 297</a>Vigilantissime vigilant semper Gotamidæ auscultatores, quorum et interdiu et noctu semper legem respiciens recordatio (est).</p>
<p><a class='ref sc' id='sc298' data-uid='dhp298' href='#sc298' data-uid='dhp298'>SC 298</a>Vigilantissime vigilant semper Gotamidæ auscultatores, quorum et interdiu et noctu semper conventum respiciens recordatio (est).</p>
<p><a class='ref sc' id='sc299' data-uid='dhp299' href='#sc299' data-uid='dhp299'>SC 299</a>Vigilantissime vigilant semper Gotamidæ auscultatores, quorum et interdiu et noctu semper corpus respiciens recordatio (est).</p>
<p><a class='ref sc' id='sc300' data-uid='dhp300' href='#sc300' data-uid='dhp300'>SC 300</a>Vigilantissime vigilant semper Gotamidæ auscultatores, quorum et interdiu et noctu mansuetudine gaudens mens (est).</p>
<p><a class='ref sc' id='sc301' data-uid='dhp301' href='#sc301' data-uid='dhp301'>SC 301</a>Vigilantissime vigilant semper Gotamidæ auscultatores, quorum et interdiu et noctu meditatione gaudens mens (est).</p>
<p><a class='ref sc' id='sc302' data-uid='dhp302' href='#sc302' data-uid='dhp302'>SC 302</a>Molestus pabbajitæ status difficilis delectatu (est), difficiles gestu oeconomiæ dolore (sunt) plenæ, dolore plena arrogantium consuetudo, dolori subjecti (sunt) viatores, propterea neque viator sit (quisquam) neque dolori subjectus sit.</p>
<p><a class='ref sc' id='sc303' data-uid='dhp303' href='#sc303' data-uid='dhp303'>SC 303</a>Fidei plenus, virtute præditus, gloria et opibus instructus quamcunque regionem invisit, hic ibidem honoratus (est).</p>
<p><a class='ref sc' id='sc304' data-uid='dhp304' href='#sc304' data-uid='dhp304'>SC 304</a>Longe probi fulgent Himavantas velut mons; improbi hic non conspiciuntur noctu emissæ sicut sagittæ.</p>
<p><a class='ref sc' id='sc305' data-uid='dhp305' href='#sc305' data-uid='dhp305'>SC 305</a>Sedem solitariam, cubitum solitarium solitarius colens non segnis, solitarius semet ipse domans in sylva extrema delectatus sit.</p>
</blockquote>
<h2>Cap. 22</h2>
<blockquote class='gatha'>
<p><a class='ref sc' id='sc306' data-uid='dhp306' href='#sc306' data-uid='dhp306'>SC 306</a>Falsiloquus inferos subit vel etiam qui (malo) facto “non facio” ita dicit, ambo quidem illi morte obita pares fiunt perniciosa facinora patrantes homines illic.</p>
<p><a class='ref sc' id='sc307' data-uid='dhp307' href='#sc307' data-uid='dhp307'>SC 307</a>Humeros veste lutea cincti multi male morati, indomiti (sunt); mali ob mala facinora inferos illi adeunt.</p>
<p><a class='ref sc' id='sc308' data-uid='dhp308' href='#sc308' data-uid='dhp308'>SC 308</a>Melior (est) globus ferri consumtus candens, ignis flammæ similis, quam si vescatur impius terræ cibo indomitus.</p>
<p><a class='ref sc' id='sc309' data-uid='dhp309' href='#sc309' data-uid='dhp309'>SC 309</a>In quatuor status vir socors incidit alterius uxorem appetens: infortunium, cubitum ingratum, vituperationem tertiam, tartarum quartum.</p>
<p><a class='ref sc' id='sc310' data-uid='dhp310' href='#sc310' data-uid='dhp310'>SC 310</a>Et infortunium et (inferorum) via mala (ei evenit) timidique cum timida (femina) gaudium brevissimum, rex grave supplicium sumit, propterea vir alterius uxorem ne appetat.</p>
<p><a class='ref sc' id='sc311' data-uid='dhp311' href='#sc311' data-uid='dhp311'>SC 311</a>Sicut gramen kusæ male prehensum manum secat, (ita) communitas male suscepta ad inferos ducit.</p>
<p><a class='ref sc' id='sc312' data-uid='dhp312' href='#sc312' data-uid='dhp312'>SC 312</a>Quedvis falsum facinus malumque quod(vis) opus, dubio animo plena vita religiosa (status brahmacárinis): hæc non fiunt magno fructui.</p>
<p><a class='ref sc' id='sc313' data-uid='dhp313' href='#sc313' data-uid='dhp313'>SC 313</a>Faciendum si (quid est), perficiat (homo) id, firmiter id agat; falsus enim paribbájas (mendicus ambulans) magis spargit vitium.</p>
<p><a class='ref sc' id='sc314' data-uid='dhp314' href='#sc314' data-uid='dhp314'>SC 314</a>Non factum perperam factum melius (est), postea urit perperam factum, et factum bene factum melius, quo facto non uritur (homo).</p>
<p><a class='ref sc' id='sc315' data-uid='dhp315' href='#sc315' data-uid='dhp315'>SC 315</a>Arx velut in finibus sita, custodita, (munimentis) interioribus et exterioribus instructa,—sic custodiat semet ipse; ne momentum quidem prætereat, qui enim momentum amiserunt moerent inferis traditi.</p>
<p><a class='ref sc' id='sc316' data-uid='dhp316' href='#sc316' data-uid='dhp316'>SC 316</a>Non pudendi quos pudet, pudendi quos non pudet, falsæ doctrinæ dediti animantes ad inferos vadunt.</p>
<p><a class='ref sc' id='sc317' data-uid='dhp317' href='#sc317' data-uid='dhp317'>SC 317</a>In non periculoso periculum conspicientes et in periculoso periculum non conspicientes falsæ doctrinæ dediti animantes ad inferos vadunt.</p>
<p><a class='ref sc' id='sc318' data-uid='dhp318' href='#sc318' data-uid='dhp318'>SC 318</a>In (eo, quod) non fugiendum (est), fugiendum opinantes et in (eo, quod) fugiendum (est), fugiendum non conspicientes falsæ doctrinæ dediti animantes ad inferos vadunt.</p>
<p><a class='ref sc' id='sc319' data-uid='dhp319' href='#sc319' data-uid='dhp319'>SC 319</a>Fugiendumque fugiendum censentes et non fugiendum non fugiendum, veræ doctrinæ dediti animantes in coelum vadunt.</p>
</blockquote>
<h2>Cap. 23</h2>
<blockquote class='gatha'>
<p><a class='ref sc' id='sc320' data-uid='dhp320' href='#sc320' data-uid='dhp320'>SC 320</a>Ego elephantus velut in certamine ex arcu emissam sagittam verba aspera perferam, impium enim vulgus.</p>
<p><a class='ref sc' id='sc321' data-uid='dhp321' href='#sc321' data-uid='dhp321'>SC 321</a>Domitum ducunt in coetum, domitum rex ascendit; domitus optimus (est) inter homines, qui verba aspera perfert.</p>
<p><a class='ref sc' id='sc322' data-uid='dhp322' href='#sc322' data-uid='dhp322'>SC 322</a>Præstantes (sunt) muli domiti, generosi (equi) sindhuici, magni elephanti kunjaræ; per se domitus adhuc præstantior.</p>
<p><a class='ref sc' id='sc323' data-uid='dhp323' href='#sc323' data-uid='dhp323'>SC 323</a>Non enim his vehiculis adire potest (quisquam) non aditam (Nibbáni) regionem (eo modo), quo per se ipsum bene domitum, domitu eo pervenit.</p>
<p><a class='ref sc' id='sc324' data-uid='dhp324' href='#sc324' data-uid='dhp324'>SC 324</a>Dhanapálakas nomine elephantus, acri succo præditus, vix coercendus, ligatus frustum non edit; memor est elephantorum sylvæ elephantus.</p>
<p><a class='ref sc' id='sc325' data-uid='dhp325' href='#sc325' data-uid='dhp325'>SC 325</a>Torpidus quando (quis) fit et pinguefactus, somnolentus, sese volutans jacens, magnus aper velut cibo sacrificali nutritus, iterum iterumque uterum subit stolidus.</p>
<p><a class='ref sc' id='sc326' data-uid='dhp326' href='#sc326' data-uid='dhp326'>SC 326</a>Antea hæc cogitatio migrabat migrationem ex arbitrio, quo voluit, sicut placuit, eam nunc ego retinebo sapientiâ, elephantum furentem velut rector.</p>
<p><a class='ref sc' id='sc327' data-uid='dhp327' href='#sc327' data-uid='dhp327'>SC 327</a>Vigilantiâ læti estote, cogitationem vestram custodite, e vix pervio (mundo) extrahite vosmet ipsi, in luto hærens velut elephantus.</p>
<p><a class='ref sc' id='sc328' data-uid='dhp328' href='#sc328' data-uid='dhp328'>SC 328</a>Si obtinuerit (quis) prudentem socium, comitem probe viventem sapientemque, omni horrore superato cum eo degat lætus, recordationis plenus.</p>
<p><a class='ref sc' id='sc329' data-uid='dhp329' href='#sc329' data-uid='dhp329'>SC 329</a>Si non obtinuerit prudentem socium, comitem probe viventem sapientemque, rex velut regnum occupatum relinquens, solitarius agat mátangarannas velut elephantus.</p>
<p><a class='ref sc' id='sc330' data-uid='dhp330' href='#sc330' data-uid='dhp330'>SC 330</a>Solitarii vita melior: non est penes stultum sodalitas; solitarius agat neve mala patret pauca desideria habens mátangarannas velut elephantus.</p>
<p><a class='ref sc' id='sc331' data-uid='dhp331' href='#sc331' data-uid='dhp331'>SC 331</a>Negotio exorto suaves (sunt) sodales, gaudium suave quod mutuum, bonum (facinus) suave in vitæ exstinctione, omnis doloris relictio suavis.</p>
<p><a class='ref sc' id='sc332' data-uid='dhp332' href='#sc332' data-uid='dhp332'>SC 332</a>Suave (est) munus matris in mundo, item munus patris suave, suave munus samanæ in mundo, item munus brahmanæ suave.</p>
<p><a class='ref sc' id='sc333' data-uid='dhp333' href='#sc333' data-uid='dhp333'>SC 333</a>Suavis (est) in senectute virtus, suavis fides firma, suavis intellectus adeptio, mala non facere suave.</p>
</blockquote>
<h2>Cap. 24</h2>
<blockquote class='gatha'>
<p><a class='ref sc' id='sc334' data-uid='dhp334' href='#sc334' data-uid='dhp334'>SC 334</a>Hominis socorditer viventis libido increscit máluva velut; is currit huc et illuc fructum desiderans sicut in sylva simia.</p>
<p><a class='ref sc' id='sc335' data-uid='dhp335' href='#sc335' data-uid='dhp335'>SC 335</a>Quem illa superat sæva libido in mundo venenosa, dolores ejus augentur, sese audagens velut (gramen) bíranum.</p>
<p><a class='ref sc' id='sc336' data-uid='dhp336' href='#sc336' data-uid='dhp336'>SC 336</a>Qui vero illam superat sævam libidinem in mundo vix vincendam, dolores ab eo decidunt gutta velut de loto.</p>
<p><a class='ref sc' id='sc337' data-uid='dhp337' href='#sc337' data-uid='dhp337'>SC 337</a>Hoc dico salutare vobis, quotquot hic congressi: libidinis radicem exstirpate usíræ opulentus velut bíranum, ne vos, arundinem velut flumen, Máras frangat iterum iterumque.</p>
<p><a class='ref sc' id='sc338' data-uid='dhp338' href='#sc338' data-uid='dhp338'>SC 338</a>Sicut, radice salva, firma arbor tonsa etiam denuo crescit, ita etiam libidinis studio non exstirpato revertitur dolor hic iterum iterumque.</p>
<p><a class='ref sc' id='sc339' data-uid='dhp339' href='#sc339' data-uid='dhp339'>SC 339</a>Cui triginta sex fluminibus diffluens jucundi cupiditas (est) valida, (eum) equi (velut) vehunt male edoctum studia amores petentia.</p>
<p><a class='ref sc' id='sc340' data-uid='dhp340' href='#sc340' data-uid='dhp340'>SC 340</a>Fluunt ubique (cupiditatis) flumina, planta serpens (velut) pullulans stat (cupiditas), eam vero plantam ortam videntes radicem prudentiâ scindite.</p>
<p><a class='ref sc' id='sc341' data-uid='dhp341' href='#sc341' data-uid='dhp341'>SC 341</a>Ruentia et libidinosa gaudia fiunt viri (cupiditati subjecti), illi voluptates petentes et gaudia exoptantes, illi certe generationem senectutemque subeunt viri.</p>
<p><a class='ref sc' id='sc342' data-uid='dhp342' href='#sc342' data-uid='dhp342'>SC 342</a>Cupiditatem subsequentes homines serpunt lepus velut (a venatore) pressus; ligamentis et vinculis vincti dolorem subeunt iterum iterumque diu.</p>
<p><a class='ref sc' id='sc343' data-uid='dhp343' href='#sc343' data-uid='dhp343'>SC 343</a>Cupiditatem subsequentes homines serpunt lepus velut (a venatore) pressus, propterea cupiditatem dispellat mendicus exoptans suam ipsius a cupidine vacuitatem.</p>
<p><a class='ref sc' id='sc344' data-uid='dhp344' href='#sc344' data-uid='dhp344'>SC 344</a>Qui in Nibbánum sylvestri vita intendens cupidine liberatus in cupidinem ipsam incurrit, illum quidem virum contemplamini, solutus in vinculum incurrit.</p>
<p><a class='ref sc' id='sc345' data-uid='dhp345' href='#sc345' data-uid='dhp345'>SC 345</a>Non id firmum vinculum dicunt sapientes, quod ferreum, ligneum deciduumque; vehementissimum gemmarum annulorumque, filiorum et uxorum quod (est) desiderium,</p>
<p><a class='ref sc' id='sc346' data-uid='dhp346' href='#sc346' data-uid='dhp346'>SC 346</a>hoc firmum vinculum dicunt sapientes, perdens, laxum, vix dissolubile; hoc scisso ambulant desiderii expertes voluptatibus et gaudiis relictis.</p>
<p><a class='ref sc' id='sc347' data-uid='dhp347' href='#sc347' data-uid='dhp347'>SC 347</a>Qui cupidini dediti (sunt, hi desiderii) flumen sequuntur ab ipsis factum, araneus velut rete; hoc (vinculo) scisso ambulant sapientes desiderii expertes omni dolore relicto.</p>
<p><a class='ref sc' id='sc348' data-uid='dhp348' href='#sc348' data-uid='dhp348'>SC 348</a>Mitte (quæ) ante, mitte (quæ) posthac, (quæ) in medio (jacent) mitte, mundum transiens, omni ex parte liberatam mentem possidens non iterum genituram et senectutem subibis.</p>
<p><a class='ref sc' id='sc349' data-uid='dhp349' href='#sc349' data-uid='dhp349'>SC 349</a>Deliberatione agitati hominis, vehementi cupidine capti, jucunda spectantis, magis libido augetur, is certe firmum facit vinculum.</p>
<p><a class='ref sc' id='sc350' data-uid='dhp350' href='#sc350' data-uid='dhp350'>SC 350</a>Qui vero deliberationis sedatione delectatus injucundis studet semper recordatione præditus, is certe (libidinem) removebit, is rescindet Máræ vinculum.</p>
<p><a class='ref sc' id='sc351' data-uid='dhp351' href='#sc351' data-uid='dhp351'>SC 351</a>Consummationem consecutus, non trepidus, libidinis et angoris expers abscidit mundi dolores; ultimum hoc (ei est) corpus.</p>
<p><a class='ref sc' id='sc352' data-uid='dhp352' href='#sc352' data-uid='dhp352'>SC 352</a>Libidinis et cupiditatis expers, niruttis vocabulorum peritus, (et qui) litterarum congeriem cognovit, priores (litteras) posterioresque, is certe ultimum corpus habens admodum sapiens vocatur.</p>
<p><a class='ref sc' id='sc353' data-uid='dhp353' href='#sc353' data-uid='dhp353'>SC 353</a>Omnia vincens, omnium gnarus ego sum, omnibus conditionibus non adhærens, omnia relinquens, in libidinis exstinctione solutus, ipse intelligens quemnam edocebo?</p>
<p><a class='ref sc' id='sc354' data-uid='dhp354' href='#sc354' data-uid='dhp354'>SC 354</a>Omne donum religionis donum vincit, omnem dulcedinem religionis dulcedo vincit, omne gaudium religionis gaudium vincit, libidinis exstinctio omnem dolorem vincit.</p>
<p><a class='ref sc' id='sc355' data-uid='dhp355' href='#sc355' data-uid='dhp355'>SC 355</a>Occidunt opes insipientem, non si (qui forte) ulteriorem ripam quærunt; ob opum cupiditatem insipiens occidit tanquam alios semet ipsum.</p>
<p><a class='ref sc' id='sc356' data-uid='dhp356' href='#sc356' data-uid='dhp356'>SC 356</a>Herbis vitiantur agri, cupidine vitiatur hoc vulgus, ideo scilicet cupidinis expertibus donum (oblatum) fit magno fructui.</p>
<p><a class='ref sc' id='sc357' data-uid='dhp357' href='#sc357' data-uid='dhp357'>SC 357</a>Herbis vitiantur agri, odio vitiatur hoc vulgus, ideo scilicet odii expertibus donum (oblatum) fit magno fructui.</p>
<p><a class='ref sc' id='sc358' data-uid='dhp358' href='#sc358' data-uid='dhp358'>SC 358</a>Herbis vitiantur agri, perturbatione (animi) vitiatur hoc vulgus, ideo scilicet perturbationis expertibus donum (oblatum) fit magno fructui.</p>
<p><a class='ref sc' id='sc359' data-uid='dhp359' href='#sc359' data-uid='dhp359'>SC 359</a>Herbis vitiantur agri, desiderio vitiatur hoc vulgus, ideo scilicet desiderii expertibus donum (oblatum) fit magno fructui.</p>
</blockquote>
<h2>Cap. 25</h2>
<blockquote class='gatha'>
<p><a class='ref sc' id='sc360' data-uid='dhp360' href='#sc360' data-uid='dhp360'>SC 360</a>Oculi continentia salutaris (est), salutaris auris continentia, nasi continentia salutaris (est), salutaris linguæ continentia.</p>
<p><a class='ref sc' id='sc361' data-uid='dhp361' href='#sc361' data-uid='dhp361'>SC 361</a>Corporis continentia salutaris (est), salutaris sermonis continentia, mentis continentia salutaris (est), salutaris omnibus in rebus continentia; omnibus in rebus se continens bhikkhus (mendicus) omni dolore liberatur.</p>
<p><a class='ref sc' id='sc362' data-uid='dhp362' href='#sc362' data-uid='dhp362'>SC 362</a>(Qui) manu moderatus, pede moderatus, sermone moderatus, moderatorum optimus, animo intimo delectatus, compositus, solitarius gaudens, eum appellant bhikkhum.</p>
<p><a class='ref sc' id='sc363' data-uid='dhp363' href='#sc363' data-uid='dhp363'>SC 363</a>Qui bhikkhus ore moderatus, sapienter loquens, non tumidus, sensus (sermonis) et religionem illustrat, dulcis (est) ejus oratio.</p>
<p><a class='ref sc' id='sc364' data-uid='dhp364' href='#sc364' data-uid='dhp364'>SC 364</a>Cui religio hortulus, religione gaudens, religionem reputans, religionem recordatus bhikkhus vera religione non excidit.</p>
<p><a class='ref sc' id='sc365' data-uid='dhp365' href='#sc365' data-uid='dhp365'>SC 365</a>Suum ipsius lucrum ne nimis magni æstimet, ne aliis invidens agat; aliis invidens bhikkhus meditationem non adipiscitur.</p>
<p><a class='ref sc' id='sc366' data-uid='dhp366' href='#sc366' data-uid='dhp366'>SC 366</a>Paululum modo lucratus si bhikkhus lucrum suum non nimis magni æstimat, eum sane dii celebrant puram vitam degentem, non segnem.</p>
<p><a class='ref sc' id='sc367' data-uid='dhp367' href='#sc367' data-uid='dhp367'>SC 367</a>Omnio speciei propriæ cui non est studium neque vanis moeret, is certe bhikkhus dicitur.</p>
<p><a class='ref sc' id='sc368' data-uid='dhp368' href='#sc368' data-uid='dhp368'>SC 368</a>Benevole vivens bhikkhus, Buddhæ præceptis sedatus, adit locum tranquillum, naturarum (saṁkhárá) sedationem, gaudium.</p>
<p><a class='ref sc' id='sc369' data-uid='dhp369' href='#sc369' data-uid='dhp369'>SC 369</a>Exhauri, bhikkhus, hanc navem, exhausta tibi cito procedet, cupidine et odio rescissis dein Nibbánum adibis.</p>
<p><a class='ref sc' id='sc370' data-uid='dhp370' href='#sc370' data-uid='dhp370'>SC 370</a>Quinque (vincula) scindat bhikkhus, quinque (vincula) relinquat, quinque (sensus) removeat, quinque vincula qui superavit bhikkhus oghatinnas (flumen transgressus) dicitur.</p>
<p><a class='ref sc' id='sc371' data-uid='dhp371' href='#sc371' data-uid='dhp371'>SC 371</a>Meditare, bhikkhus, neve socors sis, ne tua ad res jucundas sit cogitatio (applicata), ne globum ferreum devoret socors, ne ululet: “dolor hic (est)”, tortus.</p>
<p><a class='ref sc' id='sc372' data-uid='dhp372' href='#sc372' data-uid='dhp372'>SC 372</a>Non est meditatio non intelligentis, intellectus non est non meditantis; in quo et meditatio et intellectus, is sane in Nibbáni propinquitate (versatur).</p>
<p><a class='ref sc' id='sc373' data-uid='dhp373' href='#sc373' data-uid='dhp373'>SC 373</a>Vacuam domum ingresso, sedata cogitatione prædito bhikkhui divina voluptas fit plane religionem perspicienti.</p>
<p><a class='ref sc' id='sc374' data-uid='dhp374' href='#sc374' data-uid='dhp374'>SC 374</a>Simulac consideravit naturarum ortum et interitum, adipiscitur gaudium et voluptetem, immortalitatem illam intelligentium;</p>
<p><a class='ref sc' id='sc375' data-uid='dhp375' href='#sc375' data-uid='dhp375'>SC 375</a>hujus rei hoc exordium fit hic intelligentis bhikkhûs: sensuum custodia, animus contentus et secundum præscripta (quæ liberationem spectant) continentia;</p>
<p><a class='ref sc' id='sc376' data-uid='dhp376' href='#sc376' data-uid='dhp376'>SC 376</a>amicos colas probos, puram vitam degentes, impigros; vitam familiarem agat, morum gnarus sit, tum gaudio abundans doloris finem faciet.</p>
<p><a class='ref sc' id='sc377' data-uid='dhp377' href='#sc377' data-uid='dhp377'>SC 377</a>Vassika sicut flores flaccidos dimittit, ita et cupidinem et odium dimittite, o bhikkhus.</p>
<p><a class='ref sc' id='sc378' data-uid='dhp378' href='#sc378' data-uid='dhp378'>SC 378</a>Corpore sedatus, sermone sedatus, (mente) sedatus, bene compositus, qui cupiditates mundi exspuit bhikkhus sedatus vocatur.</p>
<p><a class='ref sc' id='sc379' data-uid='dhp379' href='#sc379' data-uid='dhp379'>SC 379</a>Per te incita te ipse, exploret se (quisque) per se, talis tu per te custoditus, recordatione præditus, læte, o bhikkhus, vitam ages.</p>
<p><a class='ref sc' id='sc380' data-uid='dhp380' href='#sc380' data-uid='dhp380'>SC 380</a>Quisque enim sui (est) dominus, quisque enim suum refugium; ideo cohibe te ipsum, equum generosum velut mercator.</p>
<p><a class='ref sc' id='sc381' data-uid='dhp381' href='#sc381' data-uid='dhp381'>SC 381</a>Gaudio abundans bhikkhus, sedatus Buddhæ præceptis, adit locum tranquillum, naturarum (saṁkhárá) sedationem, gaudium.</p>
<p><a class='ref sc' id='sc382' data-uid='dhp382' href='#sc382' data-uid='dhp382'>SC 382</a>Qui utique juvenis bhikkhus applicat se ad Buddhæ præcepta, is hunc mundum collustrat nube liberata velut luna.</p>
</blockquote>
<h2>Cap. 26</h2>
<blockquote class='gatha'>
<p><a class='ref sc' id='sc383' data-uid='dhp383' href='#sc383' data-uid='dhp383'>SC 383</a>Exstingue (cupiditatis) flumen connitendo, cupiditates propelle, o bráhmana; naturarum (saṁkhárá) interitu perspecto increatum (Nibbánum) novisti, o bráhmana.</p>
<p><a class='ref sc' id='sc384' data-uid='dhp384' href='#sc384' data-uid='dhp384'>SC 384</a>Quando duabus in rebus ripam ulteriorem attingit bráhmanas, tum omnes ejus vincula intereunt intelligentis.</p>
<p><a class='ref sc' id='sc385' data-uid='dhp385' href='#sc385' data-uid='dhp385'>SC 385</a>Cui ulterius vel citerius utrumque non invenitur, terroris expertem, solutum, eum ego dico bráhmanam.</p>
<p><a class='ref sc' id='sc386' data-uid='dhp386' href='#sc386' data-uid='dhp386'>SC 386</a>Meditabundum, vitii expertem, (solitarium) sedentem, negotio functum, cupidinibus vacuum, summam rem adeptum, eum ego dico bráhmanam.</p>
<p><a class='ref sc' id='sc387' data-uid='dhp387' href='#sc387' data-uid='dhp387'>SC 387</a>Die ardet sol, noctu fulget luna, armatus miles ardet, meditabundus ardet bráhmanas, at omnes dies noctesque Buddhas ardet claritate.</p>
<p><a class='ref sc' id='sc388' data-uid='dhp388' href='#sc388' data-uid='dhp388'>SC 388</a>Qui malum alienavit bráhmanas (dicitur); ob vitam sedatam samanas dicitur; dimittens suum ipsium vitium, ideo pabbajitas dicitur.</p>
<p><a class='ref sc' id='sc389' data-uid='dhp389' href='#sc389' data-uid='dhp389'>SC 389</a>Ne (quis) bráhmanæ vim inferat, ne in illum se mittat bráhmanas; væ ei, qui bráhmanam cædit, dein væ (ei), qui in illum se mittit.</p>
<p><a class='ref sc' id='sc390' data-uid='dhp390' href='#sc390' data-uid='dhp390'>SC 390</a>Non bráhmanæ hoc paulo melius, quando retentio (fit) mentis a jucundis; quo ex tempore violenta mens desinit, inde usque sedatur utique dolor.</p>
<p><a class='ref sc' id='sc391' data-uid='dhp391' href='#sc391' data-uid='dhp391'>SC 391</a>Cui corpore, sermone, mente non est malefactum, domitum (his) tribus nominibus, eum ego dico bráhmanam.</p>
<p><a class='ref sc' id='sc392' data-uid='dhp392' href='#sc392' data-uid='dhp392'>SC 392</a>Quo ex tempore religionem cognoverit (quis) a persapientibus traditam, assidue eam veneretur ignem sanctum velut bráhmanas.</p>
<p><a class='ref sc' id='sc393' data-uid='dhp393' href='#sc393' data-uid='dhp393'>SC 393</a>Non capillis religatis, non gente nobilis fit bráhmanas; in quo (vero) et veritas et pietas, is beatus isque bráhmanas.</p>
<p><a class='ref sc' id='sc394' data-uid='dhp394' href='#sc394' data-uid='dhp394'>SC 394</a>Quid tibi cum capillis religatis, stulte? Quid tibi cum amictu ex pellibus facto? interna tua impervia (sunt), externa terges.</p>
<p><a class='ref sc' id='sc395' data-uid='dhp395' href='#sc395' data-uid='dhp395'>SC 395</a>Sordidam vestem gestantem hominem, macrum, venis consitum, solitarium in sylva meditantem, eum ego dico bráhmanam.</p>
<p><a class='ref sc' id='sc396' data-uid='dhp396' href='#sc396' data-uid='dhp396'>SC 396</a>Non ego bráhmanam dico utero natum, matre bráhmanica oruindum, bhovádis (vociferator) nempe is fit, is quidem fit opulentus; inopem, cupiditatis expertem, eum ego dico bráhmanam.</p>
<p><a class='ref sc' id='sc397' data-uid='dhp397' href='#sc397' data-uid='dhp397'>SC 397</a>Omni ligamento scisso qui non contremit, vincula qui superavit, solutum, eum ego dico bráhmanam.</p>
<p><a class='ref sc' id='sc398' data-uid='dhp398' href='#sc398' data-uid='dhp398'>SC 398</a>Scissis loris et corrigiis (et) funibus ordine, claustra (inscientiæ) qui excussit, sapientem, eum ego dico bráhmanam.</p>
<p><a class='ref sc' id='sc399' data-uid='dhp399' href='#sc399' data-uid='dhp399'>SC 399</a>Objurgationem et cædem et vinculum insons qui fert, patientiæ robore instructum (et hoc) robur exercitum habentem, eum ego dico bráhmanam.</p>
<p><a class='ref sc' id='sc400' data-uid='dhp400' href='#sc400' data-uid='dhp400'>SC 400</a>Non iracundum, piis operibus ornatum, virtute instructum, non rigidum, domitum, ultimo corpore indutum, eum ego dico bráhmanam.</p>
<p><a class='ref sc' id='sc401' data-uid='dhp401' href='#sc401' data-uid='dhp401'>SC 401</a>Aqua in folio loti velut, in sagittæ cuspide velut granum sinapis qui non inhæret libidinibus, eum ego dico bráhmanam.</p>
<p><a class='ref sc' id='sc402' data-uid='dhp402' href='#sc402' data-uid='dhp402'>SC 402</a>Qui doloris sui cognoscit hic interitum, onus qui deposuit, solutum, eum ego dico bráhmanam.</p>
<p><a class='ref sc' id='sc403' data-uid='dhp403' href='#sc403' data-uid='dhp403'>SC 403</a>Alta intelligentia præditum, sapientem, (quæ sit) via et (quæ) non (sit) via gnarum, summam rem adeptum, eum ego dico bráhmanam.</p>
<p><a class='ref sc' id='sc404' data-uid='dhp404' href='#sc404' data-uid='dhp404'>SC 404</a>Non utentem (hominibus) in domo et sine domo versantibus utrisque, sine domicilio grassantem, pauca desiderantem, eum ego dico bráhmanam.</p>
<p><a class='ref sc' id='sc405' data-uid='dhp405' href='#sc405' data-uid='dhp405'>SC 405</a>Non adhibita castigatione in animantes infirmos et firmos, qui non ferit neque ferire facit, eum ego dico bráhmanam.</p>
<p><a class='ref sc' id='sc406' data-uid='dhp406' href='#sc406' data-uid='dhp406'>SC 406</a>Obstantibus non obstantem, erga (homines) supplicio semet ipsos afficientes mitem, adversus cupientes non cupientem, eum ego dico bráhmanam.</p>
<p><a class='ref sc' id='sc407' data-uid='dhp407' href='#sc407' data-uid='dhp407'>SC 407</a>Cujus et cupiditas et odium, arrogantia et simulatio deciderunt, granum sinapis velut de satittæ cuspide, eum ego dico bráhmanam.</p>
<p><a class='ref sc' id='sc408' data-uid='dhp408' href='#sc408' data-uid='dhp408'>SC 408</a>Qui lenem, edocentem, veram vocem profert, qua non objurget quemquam, eum ego dico bráhmanam.</p>
<p><a class='ref sc' id='sc409' data-uid='dhp409' href='#sc409' data-uid='dhp409'>SC 409</a>Qui hic neque longum neque breve, neque parvum neque magnum, neque jucundum neque injucundum in mundo non datum sibi arripit, eum ego dico bráhmanam.</p>
<p><a class='ref sc' id='sc410' data-uid='dhp410' href='#sc410' data-uid='dhp410'>SC 410</a>Cupiditates cui non inveniuntur in hoc mundo alteroque, cupidinis expertem, solutum, eum ego dico bráhmanam.</p>
<p><a class='ref sc' id='sc411' data-uid='dhp411' href='#sc411' data-uid='dhp411'>SC 411</a>Cui studia non reperiuntur, (re) perspecta non dubitantem, immortalitatis comprehensionem adeptum, eum ego dico bráhmanam.</p>
<p><a class='ref sc' id='sc412' data-uid='dhp412' href='#sc412' data-uid='dhp412'>SC 412</a>Qui hic et bonum et malum, utrumque vinculum superavit, moeroris expertem, vitio liberum, integrum, eum ego dico bráhmanam.</p>
<p><a class='ref sc' id='sc413' data-uid='dhp413' href='#sc413' data-uid='dhp413'>SC 413</a>Lunæ instar immaculatum, purum, placatum, inturbidum, voluptatem qui exstinxit, eum ego dico bráhmanam.</p>
<p><a class='ref sc' id='sc414' data-uid='dhp414' href='#sc414' data-uid='dhp414'>SC 414</a>Qui hanc adversariam, vix perviam revolutionem, perturbationem superavit, transgressus, ripam ulteriorem adeptus, meditabundus, concupiscentiæ expers, non dubitans, non sibi arripiens tranquillus, eum ego dico bráhmanam.</p>
<p><a class='ref sc' id='sc415' data-uid='dhp415' href='#sc415' data-uid='dhp415'>SC 415</a>Qui hic libidinibus relictis sine domo vagatur, libidinem qui exstinxit, eum ego dico bráhmanam.</p>
<p><a class='ref sc' id='sc416' data-uid='dhp416' href='#sc416' data-uid='dhp416'>SC 416</a>Qui hic desiderio relicto sine domo vagatur, desiderium qui exstinxit, eum ego dico bráhmanam.</p>
<p><a class='ref sc' id='sc417' data-uid='dhp417' href='#sc417' data-uid='dhp417'>SC 417</a>(Qui) relicta humana societate divinam societatem superavit, omni societate liberatum, eum ego dico bráhmanam.</p>
<p><a class='ref sc' id='sc418' data-uid='dhp418' href='#sc418' data-uid='dhp418'>SC 418</a>Relicta et lætitia et moestitia tranquillum factum, miseriarum expertem, omnes mundos superantem, heroem, eum ego dico bráhmanam.</p>
<p><a class='ref sc' id='sc419' data-uid='dhp419' href='#sc419' data-uid='dhp419'>SC 419</a>Interitum qui novit animantium ortumque omnio, non studiosum, beatum, sapientem, eum ego dico bráhmanam.</p>
<p><a class='ref sc' id='sc420' data-uid='dhp420' href='#sc420' data-uid='dhp420'>SC 420</a>Cujus cursum non perspiciunt dii, gandhabbæ hominesque, cupiditates qui exstinxit, venerabilem, eum ego dico bráhmanam.</p>
<p><a class='ref sc' id='sc421' data-uid='dhp421' href='#sc421' data-uid='dhp421'>SC 421</a>Cui et ante et posthac et in medio non est quidquam, inopem, appetitus expertem, eum ego dico bráhmanam.</p>
<p><a class='ref sc' id='sc422' data-uid='dhp422' href='#sc422' data-uid='dhp422'>SC 422</a>Tauri (instar), eximium, heroem, magnum vatem, concupiscentiæ expertem, lautum, sapientem, eum ego dico bráhmanam.</p>
<p><a class='ref sc' id='sc423' data-uid='dhp423' href='#sc423' data-uid='dhp423'>SC 423</a>Pristinas commorationes qui novit et coelum tartarumque perspicit, item generationis interitum (qui) adeptus (et) cognitione confectus (est) anachoreta,—omni confectione confectum, eum ego dico bráhmanam.</p>
</blockquote>
<footer>
<p>Translated by: <span class='author'>V. Fausböll</span></p>
<p><cite class='book' translate='no'>Dhammapadam</cite></p>
<p>Ex Tribus Codicibus Hauniensibus. Palice edidit, latine vertit, excerptis ex commentario Palico. Notisque illustravit. MDCCCLV</p>
<p>Book digitized by Google and uploaded to the Internet Archive by user tpb</p>
<p>You can dowload a scan of the original text at: <a href='https://archive.org/details/dhammapadampali00unkngoog'>https://archive.org/details/dhammapadampali00unkngoog</a>.</p>
<p>Prepared for SuttaCentral by <span class='editor'>Anagarika Sabbamitta</span>.</p>
</footer>
</article>
</body>
</html>
