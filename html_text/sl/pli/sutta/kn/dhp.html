<!DOCTYPE html>
<html>
<head>
<title></title>
<meta charset='UTF-8'>
<meta name='author' content='Ajahn Hiriko'>
</head>
<body>
<article id='dhp' lang='sl'>
<header>
<h1>Dhammapada</h1>
</header>
<h2>Yamaka Vagga—Nasprotja</h2>
<blockquote class='gatha'>
<p><a class='ref ah' id='#ah1' data-uid='dhp1'>Hiri-bh 1</a>Misel vodi vse stvari,<br>
misel jih rodi in oblikuje.<br>
Če človek poln zlih misli<br>
govori ali deluje,<br>
trpljenje mu zato sledi<br>
kot voz kopitom vpreženega vola.</p>
<p><a class='ref ah' id='#ah2' data-uid='dhp2'>Hiri-bh 2</a>Misel vodi vse stvari,<br>
misel jih rodi in oblikuje.<br>
Če človek dobrih misli<br>
govori ali deluje, sreča vedno mu sledi,<br>
kot senca ga nikoli ne pusti.</p>
<p><a class='ref ah' id='#ah3' data-uid='dhp3'>Hiri-bh 3</a>Zmerjal me je, udaril me je,<br>
premagal me je, okradel me je–<br>
kdor se predaja takim mislim,<br>
bo vedno poln sovraštva.</p>
<p><a class='ref ah' id='#ah4' data-uid='dhp4'>Hiri-bh 4</a>Zmerjal me je, udaril me je,<br>
premagal me je, okradel me je–<br>
kdor take misli opusti,<br>
bo pomiril vse sovraštvo.</p>
<p><a class='ref ah' id='#ah5' data-uid='dhp5'>Hiri-bh 5</a>Kajti na tem svetu se sovraštvo<br>
s sovraštvom nikoli ne umiri,<br>
ampak le z ljubeznijo–<br>
to stara je resnica.</p>
<p><a class='ref ah' id='#ah6' data-uid='dhp6'>Hiri-bh 6</a>Ljudje namreč ne vedo,<br>
da prav vse nas čaka smrt–<br>
kdor dobro to razume,<br>
takoj prepire pomiri.</p>
<p><a class='ref ah' id='#ah7' data-uid='dhp7'>Hiri-bh 7</a>Kdor išče le prijetnosti in ne obvlada svojih čutov,<br>
kdor mere v hrani ne pozna<br>
in je brezmočen, len,<br>
hitro ga premaga Māra,<br>
upogne se kot bilka v vetru.</p>
<p><a class='ref ah' id='#ah8' data-uid='dhp8'>Hiri-bh 8</a>Kdor pa pozna tudi nevšečnost<br>
in dobro obvlada svoje čute,<br>
kdor je zmeren v hrani,<br>
vedno vztrajen in goreč,<br>
ga Māra nikdar ne premaga,<br>
trden je kot skala v vetru.</p>
<p><a class='ref ah' id='#ah9' data-uid='dhp9'>Hiri-bh 9</a>Kdor si želi oranžno oblačilo,<br>
a pri tem je daleč od resnice,<br>
poln napak in brez obvladovanja,<br>
res ni vreden oranžnega blaga.</p>
<p><a class='ref ah' id='#ah10' data-uid='dhp10'>Hiri-bh 10</a>Kdor pa je brez vseh napak,<br>
poln vrlin in zbranosti,<br>
kdor se obvlada in pozna resnico,<br>
zares zasluži oranžno oblačilo.</p>
<p><a class='ref ah' id='#ah11' data-uid='dhp11'>Hiri-bh 11</a>Kdor ima nebistveno za bistveno,<br>
v bistvu pa vidi nebistveno,<br>
tak človek napačno razmišlja,<br>
nikoli ne bo prišel do bistva.</p>
<p><a class='ref ah' id='#ah12' data-uid='dhp12'>Hiri-bh 12</a>Kdor pa v bistvu vidi bistveno,<br>
v nebistvu pa nebistveno,<br>
tak človek prav razmišlja,<br>
kmalu bo prišel do bistva.</p>
<p><a class='ref ah' id='#ah13' data-uid='dhp13'>Hiri-bh 13</a>Kot slabo krito hišo<br>
takoj premoči dež–<br>
tako slabo razvite misli<br>
takoj premagajo strasti</p>
<p><a class='ref ah' id='#ah14' data-uid='dhp14'>Hiri-bh 14</a>Kot dobro krite hiše<br>
nikoli ne premoči dež–<br>
takó razvitih misli<br>
ne premagajo strasti.</p>
<p><a class='ref ah' id='#ah15' data-uid='dhp15'>Hiri-bh 15</a>Kdor dela zlo, povsod trpi,<br>
na tem svetu in na onem–<br>
ko spozna sadove svojih zlih dejanj<br>
je žalosten in zaskrbljen.</p>
<p><a class='ref ah' id='#ah16' data-uid='dhp16'>Hiri-bh 16</a>Dober človek pa je povsod srečen,<br>
na tem svetu in na onem–<br>
ko spozna sadove svojih dobrih del,<br>
je vesel in radosten.</p>
<p><a class='ref ah' id='#ah17' data-uid='dhp17'>Hiri-bh 17</a>Kdor dela zlo, povsod trpi,<br>
na tem svetu in na onem–<br>
trpi ob misli na zla dala,<br>
še bolj pa, ko spozna njih sad.</p>
<p><a class='ref ah' id='#ah18' data-uid='dhp18'>Hiri-bh 18</a>Dober človek je povsod vesel,<br>
na tem svetu in na onem –<br>
veseli se svojih dobrih del,<br>
še bolj pa njihovih sadov.</p>
<p><a class='ref ah' id='#ah19' data-uid='dhp19'>Hiri-bh 19</a>Nevednež, ki o modrosti veliko govori,<br>
v skladu z njo pa ne deluje,<br>
je kot pastir, ki šteje tujo čredo–<br>
sadov modrosti nikoli ne spozna.</p>
<p><a class='ref ah' id='#ah20' data-uid='dhp20'>Hiri-bh 20</a>Kdor pa o modrosti malo govori,<br>
a v skladu z njo deluje,<br>
je res svoboden, modrec brez želja,<br>
ki zapustil je sovraštvo in nevednost–<br>
nič ga ne veže na ta ali oni svet,<br>
saj je izkusil sad modrosti.</p>
</blockquote>
<h2>Appamāda Vagga—Pazljivost</h2>
<blockquote class='gatha'>
<p><a class='ref ah' id='#ah21' data-uid='dhp21'>Hiri-bh 21</a>Pazljivost vodi onkraj smrti,<br>
nepazljivost vodi v smrt–<br>
pazljivi ne umirajo,<br>
nepazljivi pa žive kot mrtvi.</p>
<p><a class='ref ah' id='#ah22' data-uid='dhp22'>Hiri-bh 22</a>Modri, ki to res razumejo<br>
in vedno so pazljivi,<br>
uživajo v pazljivosti,<br>
saj poznajo svet popolnih</p>
<p><a class='ref ah' id='#ah23' data-uid='dhp23'>Hiri-bh 23</a>Modri, ki do vedno zbrani<br>
in se neprestano trudijo,<br>
izkusijo nibbāno<br>
in se osvobodijo vseh vezi.</p>
<p><a class='ref ah' id='#ah24' data-uid='dhp24'>Hiri-bh 24</a>Kdor je vztrajen, buden in pazljiv,<br>
premišljen, umirjen v svojih delih,<br>
kdor živi pravično in se obvladuje,<br>
njegova slava neprestano raste.</p>
<p><a class='ref ah' id='#ah25' data-uid='dhp25'>Hiri-bh 25</a>Modrec, ki je vztrajen in pazljiv<br>
poln zbranosti in obvladovanja,<br>
naj zgradi si otok zase,<br>
ki ga povodenj ne odnese.</p>
<p><a class='ref ah' id='#ah26' data-uid='dhp26'>Hiri-bh 26</a>Bedaki in nevedneži<br>
se zelo lahkomiselni,<br>
modrec pa goji pazljivost<br>
in pazi jo kot dragocen zaklad.</p>
<p><a class='ref ah' id='#ah27' data-uid='dhp27'>Hiri-bh 27</a>Ne bodíte lahkomiselni,<br>
ne prepustite se užitkom–<br>
le kdor je buden in pazljiv,<br>
lahko spozna največjo srečo.</p>
<p><a class='ref ah' id='#ah28' data-uid='dhp28'>Hiri-bh 28</a>Ko pazljivi modrijan<br>
prežene lahkomiselnost,<br>
se povzpne na grad modrosti,<br>
kjer živi brez žalosti–<br>
kot izkušen hribolazec,<br>
ki je prišel na vrh gore,<br>
gleda tja v dolino<br>
na žalostne neumneže.</p>
<p><a class='ref ah' id='#ah29' data-uid='dhp29'>Hiri-bh 29</a>Sredi spečih in nepazljivih<br>
je modrec buden in pazljiv–<br>
po poti gre kot hiter konj,<br>
ki je prehitel šibko kljusje.</p>
<p><a class='ref ah' id='#ah30' data-uid='dhp30'>Hiri-bh 30</a>S pazljivostjo je Maghavā<br>
postal najvišji bog–<br>
pazljivost prav vsi hvalijo,<br>
lahkomiselnost pa grajajo.</p>
<p><a class='ref ah' id='#ah31' data-uid='dhp31'>Hiri-bh 31</a>Bhikkhu, ki je pazljiv<br>
in ne pozna nemarnosti,<br>
napreduje kakor ogenj–<br>
pred sabo žge prav vse ovire.</p>
<p><a class='ref ah' id='#ah32' data-uid='dhp32'>Hiri-bh 32</a>Bhikkhu, ki je pazljiv<br>
in ne pozna nemarnosti,<br>
ne more nič več izgubiti.<br>
saj je prestopil prag nibbāne.</p>
</blockquote>
<h2>Citta Vaga—Misli</h2>
<blockquote class='gatha'>
<p><a class='ref ah' id='#ah33' data-uid='dhp33'>Hiri-bh 33</a>Nemirne in nestalne misli<br>
se težko obvladajo in zadrže–<br>
modrec jih uravnava<br>
kot lokostrelec puščice.</p>
<p><a class='ref ah' id='#ah34' data-uid='dhp34'>Hiri-bh 34</a>Misli so nemirne<br>
kakor riba, ki brez vode<br>
trepeta na suhih tleh–<br>
zapustite svet želja!</p>
<p><a class='ref ah' id='#ah35' data-uid='dhp35'>Hiri-bh 35</a>Dobro je obvladovanje misli,<br>
ki so hitre in se težko zadržijo<br>
in gredo, kamor si želijo–<br>
obvladovanje misli bo prineslo srečo.</p>
<p><a class='ref ah' id='#ah36' data-uid='dhp36'>Hiri-bh 36</a>Modrec budno opazuje svoje misli,<br>
ki so varljive in težko zaznavne<br>
in gredo, kamor si želijo–<br>
opazovanje misli bo prineslo srečo.</p>
<p><a class='ref ah' id='#ah37' data-uid='dhp37'>Hiri-bh 37</a>Samotne in breztelesne misli<br>
ležijo v srcu in gredo v daljave–<br>
kdor jih obvlada,<br>
se osvobodi Mārovih vezi.</p>
<p><a class='ref ah' id='#ah38' data-uid='dhp38'>Hiri-bh 38</a>Čigar misli so nemirne<br>
in ne pozna resnice,<br>
kdor je poln omahovanja,<br>
ne bo spoznal nibbāne.</p>
<p><a class='ref ah' id='#ah39' data-uid='dhp39'>Hiri-bh 39</a>Čigar misli so brez želja,<br>
v srcu pa je brez sovraštva,<br>
kdor je onkraj dobrega in zla,<br>
je buden—strahu ne pozna.</p>
<p><a class='ref ah' id='#ah40' data-uid='dhp40'>Hiri-bh 40</a>Ko spoznaš, da je telo kot krhek vrč,<br>
si utŕdi misli kot trdnjavo–<br>
z mečem modrosti premagaj Māro,<br>
in ne naveži se na svojo zmago!</p>
<p><a class='ref ah' id='#ah41' data-uid='dhp41'>Hiri-bh 41</a>Kmalu bo to telo<br>
ležalo na zemlji–<br>
odvrženo in brez zavesti<br>
kot neuporaben, trhel hlod.</p>
<p><a class='ref ah' id='#ah42' data-uid='dhp42'>Hiri-bh 42</a>Sovražnik ti lahko stori<br>
veliko žalosti in zla,<br>
še bolj pa ti škodujejo<br>
zmedene in napačne misli.</p>
<p><a class='ref ah' id='#ah43' data-uid='dhp43'>Hiri-bh 43</a>Pravilne misli<br>
so ti bolj v pomoč<br>
kot oče ali mati<br>
ali vsi prijatelji.</p>
</blockquote>
<h2>Puppha Vagga—Cvetovi</h2>
<blockquote class='gatha'>
<p><a class='ref ah' id='#ah44' data-uid='dhp44'>Hiri-bh 44</a>Kdo bo razumel ta svet,<br>
svet mrtvih in še svet bogov?<br>
Kdo bo našel pot modrosti<br>
kot vrtnar najlepši cvet?</p>
<p><a class='ref ah' id='#ah45' data-uid='dhp45'>Hiri-bh 45</a>Učenec bo razumel ta svet,<br>
svet mrtvih in še svet bogov,<br>
učenec bo našel pot modrosti<br>
kot vrtnar najlepši cvet.</p>
<p><a class='ref ah' id='#ah46' data-uid='dhp46'>Hiri-bh 46</a>Ko spoznaš, da je telo minljivo,<br>
ko dojameš, da je kot privid,<br>
posekaj Mārove cvetove<br>
in pojdi tja, kjer smrti ni.</p>
<p><a class='ref ah' id='#ah47' data-uid='dhp47'>Hiri-bh 47</a>Človeka, ki je poln želja<br>
in išče le cvetove,<br>
odnese smrt kot hudournik,<br>
ki poplavi spečo vas.</p>
<p><a class='ref ah' id='#ah48' data-uid='dhp48'>Hiri-bh 48</a>Človeka, ki je poln želja<br>
in išče le cvetove,<br>
užitki ne zadovoljijo–<br>
smrt ga premaga, pokonča.</p>
<p><a class='ref ah' id='#ah49' data-uid='dhp49'>Hiri-bh 49</a>Kot čebela, ki nabere med in odleti,<br>
a pri tem cvetov ne poškoduje,<br>
njih barve, vonja nič ne spremeni–<br>
takšen naj bo modrec med ljudmi.</p>
<p><a class='ref ah' id='#ah50' data-uid='dhp50'>Hiri-bh 50</a>Ne razmišljaj o napakah drugih,<br>
kaj so storili in česa ne,<br>
ampak sodi le lastne napake, kaj si storil in česa ne.</p>
<p><a class='ref ah' id='#ah51' data-uid='dhp51'>Hiri-bh 51</a>Lepe besede, ki jim dajanja ne sledijo,<br>
so kot čudovite rože,<br>
lepih barv, a brez vsakršnih vonjav–<br>
brezplodne ostanejo in prazne.</p>
<p><a class='ref ah' id='#ah52' data-uid='dhp52'>Hiri-bh 52</a>Lepe besede, ki dajanja jim sledijo,<br>
pa so kot čudovite rože,<br>
lepih barv in najprijetnejših vonjav–<br>
saj so smiselne in plodovite.</p>
<p><a class='ref ah' id='#ah53' data-uid='dhp53'>Hiri-bh 53</a>Kot se iz mnogo pisanih cvetov<br>
spletajo okrasni venci–<br>
naj tudi človek v življenju<br>
stori veliko dobrih del.</p>
<p><a class='ref ah' id='#ah54' data-uid='dhp54'>Hiri-bh 54</a>Vonj cvetov odnese veter,<br>
vonj sandalovine in jasmina–<br>
le vonj vrlin se širi proti vetru,<br>
saj gre povsod, doseže vse strani.</p>
<p><a class='ref ah' id='#ah55' data-uid='dhp55'>Hiri-bh 55</a>Sandalovina, lotus,<br>
lilija, jasmina–<br>
med vsemi temi vonji<br>
je najboljši vonj vrlin.</p>
<p><a class='ref ah' id='#ah56' data-uid='dhp56'>Hiri-bh 56</a>Šibek je ta vonj cvetov,<br>
vonj sandalovine ali lilij,<br>
izvrsten pa je vonj vrlin,<br>
saj se širi tudi med bogovi.</p>
<p><a class='ref ah' id='#ah57' data-uid='dhp57'>Hiri-bh 57</a>Kdor je poln vrlin,<br>
vedno buden in pazljiv,<br>
je res moder in svoboden–<br>
po poti gre, kjer ni več zla.</p>
<p><a class='ref ah' id='#ah58' data-uid='dhp58'>Hiri-bh 58</a>Kot lahko sredi smeti,<br>
ki so odvržene ob poti, zacveti prekrasen lotos<br>
lepih barv in vonjav –</p>
<p><a class='ref ah' id='#ah59' data-uid='dhp59'>Hiri-bh 59</a>tako tudi učenec buddhe,<br>
ki je med ničvredneži,<br>
s svojo modrostjo zasenči<br>
njih neumnost in slepoto.</p>
</blockquote>
<h2>Bāla Vagga—Bedak</h2>
<blockquote class='gatha'>
<p><a class='ref ah' id='#ah60' data-uid='dhp60'>Hiri-bh 60</a>Dolga je noč, če bediš,<br>
dolga je pot, če si utrujen,<br>
še daljša je samsāra bedakov,<br>
ki ne poznajo prave resnice.</p>
<p><a class='ref ah' id='#ah61' data-uid='dhp61'>Hiri-bh 61</a>Če ne najdeš boljšega od sebe<br>
ali pa človeka, ki ti je enak,<br>
se raje odloči za samoto–<br>
saj med bedaki ni prijateljstva.</p>
<p><a class='ref ah' id='#ah62' data-uid='dhp62'>Hiri-bh 62</a>Bedak je vedno v skrbeh,<br>
v mislih pri bogastvu in sinovih,<br>
pri tem pa niti ni sam svoj gospod–<br>
kaj bo z bogastvom in sinovi?</p>
<p><a class='ref ah' id='#ah63' data-uid='dhp63'>Hiri-bh 63</a>Bedak, ki ve, da je neumen,<br>
je vsaj v tem že modrijan,<br>
bedak, ki je ponosen na svojo modrost,<br>
pa je zares bedak.</p>
<p><a class='ref ah' id='#ah64' data-uid='dhp64'>Hiri-bh 64</a>Čeprav se bedak vse življenje<br>
druži z modrimi ljudmi,<br>
nikoli ne spozna resnice–<br>
kot žlica je, ki ne pozna jedi.</p>
<p><a class='ref ah' id='#ah65' data-uid='dhp65'>Hiri-bh 65</a>Če pa pameten človek<br>
le za hip druži z modrimi,<br>
hitro bo spoznal resnico–<br>
kot jezik je, ki takoj okusi jedi.</p>
<p><a class='ref ah' id='#ah66' data-uid='dhp66'>Hiri-bh 66</a>Bedaki brez modrosti<br>
so sami si sovražniki,<br>
saj počno veliko zla,<br>
kar obrodi grenke sadove.</p>
<p><a class='ref ah' id='#ah67' data-uid='dhp67'>Hiri-bh 67</a>Če dela dobro ne opravimo,<br>
ga kasneje obžalujemo,<br>
saj tako delo obrodi<br>
vedno žalost in obup.</p>
<p><a class='ref ah' id='#ah68' data-uid='dhp68'>Hiri-bh 68</a>Če pa dela dobro opravimo,<br>
ga nikoli ne obžalujemo,<br>
saj tako delo obrodi<br>
vedno radost in veselje.</p>
<p><a class='ref ah' id='#ah69' data-uid='dhp69'>Hiri-bh 69</a>Dokler zlo ne dozori,<br>
je za bedaka kakor med,<br>
ko pa obrodi sadove,<br>
takrat bedak zelo trpi.</p>
<p><a class='ref ah' id='#ah70' data-uid='dhp70'>Hiri-bh 70</a>Čeprav se bedak dolge mesece posti<br>
in zajema hrano s travnimi listom,<br>
ni vreden niti šestnajstine modreca,<br>
ki je popolnoma spoznal resnico.</p>
<p><a class='ref ah' id='#ah71' data-uid='dhp71'>Hiri-bh 71</a>Saj zlo takoj ne dozori–<br>
kot mleko je, ki se ne sesiri v hipu–<br>
ampak sledi bedaku in ga žge<br>
kot žerjavica, ki pod pepelom tli.</p>
<p><a class='ref ah' id='#ah72' data-uid='dhp72'>Hiri-bh 72</a>Bedak si veča znanje<br>
samo na lastno škodo–<br>
z njim si bodočnost uničuje<br>
in se odmika od modrosti.</p>
<p><a class='ref ah' id='#ah73' data-uid='dhp73'>Hiri-bh 73</a>Bedak si želi lažno slavo<br>
in prednost med menihi,<br>
želi oblast nad samostani<br>
in spoštovanje vseh ljudi.</p>
<p><a class='ref ah' id='#ah74' data-uid='dhp74'>Hiri-bh 74</a>»Vsi naj vedo, kaj sem storil,<br>
tako menihi kot posvetneži,<br>
vsi naj se zavedajo,<br>
da jaz vodim vse stvari«–<br>
take misli ima bedak,<br>
ki je ponosen, poln želja.</p>
<p><a class='ref ah' id='#ah75' data-uid='dhp75'>Hiri-bh 75</a>Saj pot posvetnega dobička<br>
je drugačna od poti v nibbāno –<br>
zato naj bhikkhu, učenec buddhe,<br>
ki to popolnoma razume,<br>
ne uživa v posvetni slavi–<br>
živi naj nenavezan v samoti!</p>
</blockquote>
<h2>Paṇḍita Vagga—Modrec</h2>
<blockquote class='gatha'>
<p><a class='ref ah' id='#ah76' data-uid='dhp76'>Hiri-bh 76</a>Če srečaš modrega človeka,<br>
ki opazi vse napake<br>
in te nanje opozarja,<br>
živi s takim učenjakom<br>
in spoznal boš pot modrosti.</p>
<p><a class='ref ah' id='#ah77' data-uid='dhp77'>Hiri-bh 77</a>Naj ti svetuje in te opominja<br>
in naj odvrača te od zla–<br>
pametni ga cenijo,<br>
bedaki pa sovražijo.</p>
<p><a class='ref ah' id='#ah78' data-uid='dhp78'>Hiri-bh 78</a>Ne živi s slabimi ljudmi,<br>
ne druži se z nizkotneži–<br>
živi z dobrimi prijatelji,<br>
druži se z najboljšimi ljudmi!</p>
<p><a class='ref ah' id='#ah79' data-uid='dhp79'>Hiri-bh 79</a>Resnicoljubni srečno živijo<br>
in imajo čiste misli–<br>
modrec se preda resnici,<br>
ki jo učijo plemeniti.</p>
<p><a class='ref ah' id='#ah80' data-uid='dhp80'>Hiri-bh 80</a>Poljedelci vodo usmerjajo,<br>
lokostrelci puščice ravnajo,<br>
tesarji les ukrivljajo,<br>
modri pa si misli obvladujejo.</p>
<p><a class='ref ah' id='#ah81' data-uid='dhp81'>Hiri-bh 81</a>Modrec trden je kot skala,<br>
ki ga veter ne premakne,<br>
saj ga nikdar ne vznemiri<br>
niti hvala niti graja.</p>
<p><a class='ref ah' id='#ah82' data-uid='dhp82'>Hiri-bh 82</a>Ko modri zaslišijo resnico,<br>
se popolnoma umirijo–<br>
tihi so kot jezero,<br>
ki je mirno in globoko.</p>
<p><a class='ref ah' id='#ah83' data-uid='dhp83'>Hiri-bh 83</a>Modreci se vsemu odrečejo<br>
in ne govorijo o željah–<br>
če so srečni ali nesrečni,<br>
tega nikdar ne pokažejo.</p>
<p><a class='ref ah' id='#ah84' data-uid='dhp84'>Hiri-bh 84</a>Kdor ne išče uspeha z goljufijo,<br>
kdor si ne želi sinov, bogastva, oblasti,<br>
kdor ne škoduje sebi niti drugim,<br>
je moder, pravičen, poln vrlin.</p>
<p><a class='ref ah' id='#ah85' data-uid='dhp85'>Hiri-bh 85</a>Malo takih je ljudi,<br>
ki gredo na oni breg–<br>
večina ostane na tem bregu<br>
in le teka sem ter tja.</p>
<p><a class='ref ah' id='#ah86' data-uid='dhp86'>Hiri-bh 86</a>Kdor je spoznal resnico<br>
in živi v skladu z njo,<br>
bo odšel na oni breg,<br>
zapustil bo svet smrtnikov.</p>
<p><a class='ref ah' id='#ah87' data-uid='dhp87'>Hiri-bh 87</a>Modrec, ki je zapustil dom<br>
in odšel v samoto,<br>
naj prežene vso temo,<br>
stopi naj na pot svetlobe.</p>
<p><a class='ref ah' id='#ah88' data-uid='dhp88'>Hiri-bh 88</a>Nenavezan, brez želja<br>
naj uživa v samoti,<br>
misli naj očisti zla,<br>
zapusti naj vse strasti.</p>
<p><a class='ref ah' id='#ah89' data-uid='dhp89'>Hiri-bh 89</a>Kdo je razvil sedem vrlin,<br>
ki k razsvetljenju vodijo,<br>
kdor se je odrekel vsem željam<br>
in je svoboden, brez pohlepa,<br>
kdor se je osvobodil strasti,<br>
pozna nibbāno že na tem svetu.</p>
</blockquote>
<h2>Arahanta Vagga—Popolni</h2>
<blockquote class='gatha'>
<p><a class='ref ah' id='#ah90' data-uid='dhp90'>Hiri-bh 90</a>Kdor je prehodil svojo pot,<br>
zapustil žalost in se osvobodil,<br>
kdor je presekal vse vozle,<br>
ne pozna več ognja želja.</p>
<p><a class='ref ah' id='#ah91' data-uid='dhp91'>Hiri-bh 91</a>Pazljivi prav vse zapustijo<br>
in niso več navezani na dom–<br>
kot labodi so, ki odletijo z jezera<br>
in gredo svobodni iz kraja v kraj.</p>
<p><a class='ref ah' id='#ah92' data-uid='dhp92'>Hiri-bh 92</a>Kdor ničesar ne kopiči<br>
in namen hrane res pozna,<br>
kdor že dosegel je nibbāno,<br>
ki je prazna, onkraj vseh stvari,<br>
njegova pot je brez sledov,<br>
kot je pot ptic sredi neba.</p>
<p><a class='ref ah' id='#ah93' data-uid='dhp93'>Hiri-bh 93</a>Kdor je umiril vse strasti<br>
in nima več želja po hrani,<br>
kdor že dosegel je svobodo,<br>
ki je prazna, onkraj vseh stvari,<br>
njegovo pot težko je najti,<br>
kot je pot ptic sredi neba.</p>
<p><a class='ref ah' id='#ah94' data-uid='dhp94'>Hiri-bh 94</a>Kdor ima svoje čute umirjene<br>
kot konje, ki jih brzda kočijaž,<br>
mu zavidajo celo bogovi,<br>
saj je brez ponosa in onkraj vseh želja.</p>
<p><a class='ref ah' id='#ah95' data-uid='dhp95'>Hiri-bh 95</a>Kdor sprejme vse enako kakor zemlja,<br>
kdor vztrajen je in trden kot steber,<br>
kdor je čist kot gorsko jezero–<br>
na svetu se več ne rodi.</p>
<p><a class='ref ah' id='#ah96' data-uid='dhp96'>Hiri-bh 96</a>Mirne so njegove misli,<br>
vse besede in dajanja–<br>
kdor je vse zares spoznal,<br>
svoboden je in poln miru.</p>
<p><a class='ref ah' id='#ah97' data-uid='dhp97'>Hiri-bh 97</a>Človek, ki je posekal vse vezi,<br>
pozna nibbāno in ni lahkoveren–<br>
brez želje je, ne bo se več rodil,<br>
postal je največji med ljudmi.</p>
<p><a class='ref ah' id='#ah98' data-uid='dhp98'>Hiri-bh 98</a>V gozdu ali na vasi,<br>
v gorah ali v dolini–<br>
kjer živijo popolni,<br>
je zares čudovito.</p>
<p><a class='ref ah' id='#ah99' data-uid='dhp99'>Hiri-bh 99</a>Čudoviti so samotni gozdovi,<br>
ki jih ljudje ne obiskujejo–<br>
tam uživajo popolni,<br>
saj so onkraj vseh želja.</p>
</blockquote>
<h2>Sahassa Vagga—Tisoči</h2>
<blockquote class='gatha'>
<p><a class='ref ah' id='#ah100' data-uid='dhp100'>Hiri-bh 100</a>Ena pametna beseda je več vredna<br>
kot tisoč nesmiselnih besed,<br>
saj kdor sliši pametno besedo,<br>
ga takoj prevzame mir.</p>
<p><a class='ref ah' id='#ah101' data-uid='dhp101'>Hiri-bh 101</a>En moder stavek je več vreden<br>
kot na tisoče neumnosti–<br>
saj kdor sliši moder stavek,<br>
ga takoj prevzame mir.</p>
<p><a class='ref ah' id='#ah102' data-uid='dhp102'>Hiri-bh 102</a>En sam stih resnice je več vreden<br>
kot sto neumnih pesmi,<br>
saj kdor sliši moder stih,<br>
se popolnoma umiri.</p>
<p><a class='ref ah' id='#ah103' data-uid='dhp103'>Hiri-bh 103</a>Junak lahko premaga<br>
na tisoče sovražnikov,<br>
največji zmagovalec pa je tisti,<br>
ki je premagal sebe.</p>
<p><a class='ref ah' id='#ah104' data-uid='dhp104'>Hiri-bh 104</a>Zmaga nad seboj je vredna več<br>
kot zmaga nad sovražniki–<br>
saj človeku, ki se obvladuje<br>
in se vedno zadrži,</p>
<p><a class='ref ah' id='#ah105' data-uid='dhp105'>Hiri-bh 105</a>nihče ne more odvzeti zmage,<br>
niti gandhabbe niti bogovi<br>
niti Māra skupaj z Brahmo<br>
ga ne morejo premagati.</p>
<p><a class='ref ah' id='#ah106' data-uid='dhp106'>Hiri-bh 106</a>Če se pokloniš plemenitemu človeku,<br>
pa čeprav samo za kratek hip,<br>
je več vredno kot sto let žrtvovanj<br>
in vsak mesec na tisoč darovanj–<br>
tako spoštovanje je res boljše<br>
kot sto let molitev in obredov.</p>
<p><a class='ref ah' id='#ah107' data-uid='dhp107'>Hiri-bh 107</a>Če se pokloniš plemenitemu človeku,<br>
pa čeprav samo za kratek hip,<br>
je več vredno kot sto let žrtvovanj<br>
in čaščenja žrtvenega ognja–<br>
tako spoštovanje je res boljše<br>
kot sto let molitev in obredov.</p>
<p><a class='ref ah' id='#ah108' data-uid='dhp108'>Hiri-bh 108</a>Karkoli dober človek podari<br>
ali žrtvuje v letu dni,<br>
ni vredno četrtine spoštovanja,<br>
s katerim modrece pozdravi.</p>
<p><a class='ref ah' id='#ah109' data-uid='dhp109'>Hiri-bh 109</a>Kdor vedno spoštljivo pozdravlja<br>
in časti modre ljudi,<br>
bo užival štiri sadove:<br>
dolgo življenje, lepoto, srečo in moč.</p>
<p><a class='ref ah' id='#ah110' data-uid='dhp110'>Hiri-bh 110</a>Več vreden je en dan življenja,<br>
ki ga človek zbrano preživi,<br>
kot sto let bedaka,<br>
ki živi brez zbranosti.</p>
<p><a class='ref ah' id='#ah111' data-uid='dhp111'>Hiri-bh 111</a>Več vreden je en dan življenja,<br>
ki ga človek modro preživi,<br>
kot sto let neumnosti,<br>
brez najmanjše zbranosti.</p>
<p><a class='ref ah' id='#ah112' data-uid='dhp112'>Hiri-bh 112</a>Več vreden je en dan naporov,<br>
in vztrajne prizadevnosti<br>
kot sto let lenobe,<br>
v brezmočnem životarjenju.</p>
<p><a class='ref ah' id='#ah113' data-uid='dhp113'>Hiri-bh 113</a>Več vreden je en dan človeka,<br>
ki pozna minljivost vseh stvari,<br>
kot sto let nevedneža,<br>
ki ne pozna minljivosti.</p>
<p><a class='ref ah' id='#ah114' data-uid='dhp114'>Hiri-bh 114</a>Več vreden je en dan človeka,<br>
ki pozna nesmrtnost,<br>
kot sto let bedaka,<br>
ki ne pozna nesmrtnosti.</p>
<p><a class='ref ah' id='#ah115' data-uid='dhp115'>Hiri-bh 115</a>Več vreden je en dan človeka,<br>
ki pozna resnico,<br>
kot sto let bedaka,<br>
ki resnice ne pozna.</p>
</blockquote>
<h2>Pāpa Vagga—Zlo</h2>
<blockquote class='gatha'>
<p><a class='ref ah' id='#ah116' data-uid='dhp116'>Hiri-bh 116</a>Ne obotavljaj se pri dobrih delih,<br>
odvračaj misli od vsega zla–<br>
kdor je pri tem počasen,<br>
v mislih že počenja zlo.</p>
<p><a class='ref ah' id='#ah117' data-uid='dhp117'>Hiri-bh 117</a>Če človek naredi napako,<br>
naj je ne ponavlja kar naprej,<br>
v tem početju naj ne uživa–<br>
ponavljanje napak le veča zlo.</p>
<p><a class='ref ah' id='#ah118' data-uid='dhp118'>Hiri-bh 118</a>Če pa stori človek dobro delo,<br>
naj ga ponavlja kar naprej,<br>
v tem početju naj uživa–<br>
veliko dobrega prinaša srečo.</p>
<p><a class='ref ah' id='#ah119' data-uid='dhp119'>Hiri-bh 119</a>Hudodelec srečno živi,<br>
dokler njegovo zlo ne dozori,<br>
ko pa zlo že obrodi,<br>
takrat spozna sadove zla.</p>
<p><a class='ref ah' id='#ah120' data-uid='dhp120'>Hiri-bh 120</a>Dober človek težko živi,<br>
dokler njegovo dobro ne dozori,<br>
ko pa dobro že obrodi,<br>
takrat spozna sadove dobrega.</p>
<p><a class='ref ah' id='#ah121' data-uid='dhp121'>Hiri-bh 121</a>Ne podcenjuj zla, ne misli,<br>
da se mu lahko izogneš–<br>
saj kot se po kapljicah<br>
napolni vrč do roba,<br>
tako se bedak napolni z zlom,<br>
ki se počasi nabira v njem.</p>
<p><a class='ref ah' id='#ah122' data-uid='dhp122'>Hiri-bh 122</a>Ne podcenjuj dobrega, ne misli,<br>
da dobrega ne boš spoznal–<br>
saj kot se po kapljicah<br>
napolni vrč do roba,<br>
tako se modrec napolni z dobrim,<br>
ki se počasi nabira v njem.</p>
<p><a class='ref ah' id='#ah123' data-uid='dhp123'>Hiri-bh 123</a>Izogibaj se zla kot bogat trgovec,<br>
ki se boji nevarne poti,<br>
kot človek, ki hoče živeti<br>
in se vedno strupa boji.</p>
<p><a class='ref ah' id='#ah124' data-uid='dhp124'>Hiri-bh 124</a>Če na roki nimaš rane,<br>
lahko z njo nosiš celo strup,<br>
saj strup zdravi roki ne škoduje–<br>
kdor je brez zla, zanj ni nevarnosti.</p>
<p><a class='ref ah' id='#ah125' data-uid='dhp125'>Hiri-bh 125</a>Bedak, ki užali mirnega človeka<br>
čistih misli in čistega srca,<br>
bo kmalu sam izkusil enako zlo–<br>
vrne se mu kot pesek, vržen v nebo.</p>
<p><a class='ref ah' id='#ah126' data-uid='dhp126'>Hiri-bh 126</a>Nekateri se na zemlji spet rodijo,<br>
hudodelci gredo navzdol po poti zla,<br>
dobri okusijo sadove sreče–<br>
ugasnejo pa le popolni.</p>
<p><a class='ref ah' id='#ah127' data-uid='dhp127'>Hiri-bh 127</a>Niti na nebu niti sredi morja<br>
niti v samotni gorski votlini–<br>
nikjer na svetu ni takega kraja,<br>
kjer bi se človek rešil zla.</p>
<p><a class='ref ah' id='#ah128' data-uid='dhp128'>Hiri-bh 128</a>Niti na nebu niti sredi morja<br>
niti v samotni gorski votlini–<br>
nikjer na svetu ni takega kraja,<br>
kjer človeka ne bi našla smrt.</p>
</blockquote>
<h2>Daṇḍa Vagga—Palica</h2>
<blockquote class='gatha'>
<p><a class='ref ah' id='#ah129' data-uid='dhp129'>Hiri-bh 129</a>Vsi se tresejo pred palico,<br>
vsi se bojijo smrti–<br>
zavedaj se, da tudi ti si tak,<br>
zato ne ubijaj in ne želi smrti!</p>
<p><a class='ref ah' id='#ah130' data-uid='dhp130'>Hiri-bh 130</a>Vsi se tresejo pred palico,<br>
vsi ljubijo življenje–<br>
zavedaj se, da tudi ti si tak,<br>
zato ne ubijaj in ne želi smrti!</p>
<p><a class='ref ah' id='#ah131' data-uid='dhp131'>Hiri-bh 131</a>Kdor s palico kaznuje bitja,<br>
ki si želijo srečo,<br>
pri tem pa sam jo išče zase,<br>
ne bo po smrti našel sreče.</p>
<p><a class='ref ah' id='#ah132' data-uid='dhp132'>Hiri-bh 132</a>Kdor s palico ne muči bitij,<br>
ki si želijo srečo,<br>
pri tem pa sam jo išče zase,<br>
bo po smrti našel srečo.</p>
<p><a class='ref ah' id='#ah133' data-uid='dhp133'>Hiri-bh 133</a>Z nikomer ne govori grobo,<br>
saj grobost se ti povrne–<br>
prepiranje je res boleče<br>
in sledijo mu lahko udarci.</p>
<p><a class='ref ah' id='#ah134' data-uid='dhp134'>Hiri-bh 134</a>Če se popolnoma umiriš<br>
in si tih kot počen boben,<br>
si dosegel že nibbāno,<br>
saj v sebi nimaš več sovraštva.</p>
<p><a class='ref ah' id='#ah135' data-uid='dhp135'>Hiri-bh 135</a>Kot pastir, ki s palico<br>
žene govedo na pašo,<br>
tako tudi starost in smrt<br>
odženeta ljudem življenje.</p>
<p><a class='ref ah' id='#ah136' data-uid='dhp136'>Hiri-bh 136</a>Ko bedak počenja zlo,<br>
se tega niti ne zaveda,<br>
potem pa ga lastna dajanja<br>
mučijo in žgo ogenj.</p>
<p><a class='ref ah' id='#ah137' data-uid='dhp137'>Hiri-bh 137</a>Kdor s palico napada bitja,<br>
ki so nenasilna in brez zla,<br>
ga bo kmalu doletela<br>
vsaj ena od desetih muk:</p>
<p><a class='ref ah' id='#ah138' data-uid='dhp138'>Hiri-bh 138</a>nesreča z ostro bolečino,<br>
težka poškodba na telesu,<br>
zelo nevarno obolenje<br>
ali zmeda in norost;</p>
<p><a class='ref ah' id='#ah139' data-uid='dhp139'>Hiri-bh 139</a>in še kraljeva nemilost,<br>
grobo obrekovanje,<br>
smrt prijatelja<br>
ali izguba premoženja.</p>
<p><a class='ref ah' id='#ah140' data-uid='dhp140'>Hiri-bh 140</a>Lahko pa mu še velik ogenj<br>
požge prav vse njegove hiše,<br>
po smrti, ko telo razpade,<br>
pa se neumnež rodi v peklu.</p>
<p><a class='ref ah' id='#ah141' data-uid='dhp141'>Hiri-bh 141</a>Niti golota, dolgi lasje, umazanija,<br>
niti post in spanje na golih tleh,<br>
niti prah, pepel in vztrajno čepenje<br>
ne morejo očistiti dvomljivca.</p>
<p><a class='ref ah' id='#ah142' data-uid='dhp142'>Hiri-bh 142</a>Človek, ki živi bogato in razkošno,<br>
pri tem pa je miren, dober, poln vrlin,<br>
nenasilen in brez dvoma–<br>
asket je, pravi bhikkhu, brāhmana.</p>
<p><a class='ref ah' id='#ah143' data-uid='dhp143'>Hiri-bh 143</a>Redek je ne svetu človek,<br>
ki se lahko sramuje zla,<br>
da se izogne vsake graje<br>
kot dober konj udarcev biča.</p>
<p><a class='ref ah' id='#ah144' data-uid='dhp144'>Hiri-bh 144</a>Bodite torej vztrajni in goreči<br>
kot dober konj, ki ga je ošvrknil bič–<br>
saj kdor je veren, vztrajen, poln vrlin,<br>
kdor zbran, pazljiv razmišlja o resnici,<br>
je modrec, ki z resnico res živi–<br>
zapustil bo to veliko trpljenje.</p>
<p><a class='ref ah' id='#ah145' data-uid='dhp145'>Hiri-bh 145</a>Poljedelci vodo usmerjajo,<br>
lokostrelci puščice ravnajo,<br>
tesarji les ukrivljajo,<br>
zbrani pa si misli obvladujejo.</p>
</blockquote>
<h2>Jarā Vagga—Starost</h2>
<blockquote class='gatha'>
<p><a class='ref ah' id='#ah146' data-uid='dhp146'>Hiri-bh 146</a>Od kod ta radost in veselje,<br>
ko pa je ves svet v plemenih?<br>
Obdaja vas popolna tema,<br>
zakaj ne iščete luči?</p>
<p><a class='ref ah' id='#ah147' data-uid='dhp147'>Hiri-bh 147</a>Poglej to lutkasto telo,<br>
o katerem toliko razmišljamo–<br>
polno je bolezni, polno ran,<br>
v njem se vse spreminja, nič ni obstojno!</p>
<p><a class='ref ah' id='#ah148' data-uid='dhp148'>Hiri-bh 148</a>Kako je staro to telo,<br>
kup bolezni in težav,<br>
razpadajoče je in gnilo–<br>
življenje s smrtjo se konča!</p>
<p><a class='ref ah' id='#ah149' data-uid='dhp149'>Hiri-bh 149</a>Poglej, ta kup belih kosti<br>
leži kot buče v jeseni,<br>
ki so odvržene in posušene–<br>
kdo uživa ob pogledu nanje?</p>
<p><a class='ref ah' id='#ah150' data-uid='dhp150'>Hiri-bh 150</a>Ta hiša, zgrajena iz kosti,<br>
je obdana z mesom in krvjo–<br>
v njej živijo starost, smrt,<br>
ponos in sprenevedanje.</p>
<p><a class='ref ah' id='#ah151' data-uid='dhp151'>Hiri-bh 151</a>Celo kraljevski voz se obrabi<br>
in tudi to telo se stara–<br>
vrline dobrih pa ne ostarijo,<br>
saj se širijo med dobrimi.</p>
<p><a class='ref ah' id='#ah152' data-uid='dhp152'>Hiri-bh 152</a>Ta neumni človek<br>
raste kakor vol–<br>
telo se mu razvija,<br>
pamet pa je vedno ista.</p>
<p><a class='ref ah' id='#ah153' data-uid='dhp153'>Hiri-bh 153</a>Mnogokrat sem se rodil,<br>
iskal sem ga, a nisem našel<br>
stvarnika, ki je zgradil to hišo–<br>
boleča sta umiranje in rojstvo!</p>
<p><a class='ref ah' id='#ah154' data-uid='dhp154'>Hiri-bh 154</a>Stvarnik, zdaj te dobro vidim,<br>
te hiše več ne boš gradil!<br>
Zlomljeni so vsi tramovi<br>
in podporni drog je uničen,<br>
spoznal svobodo sem nibbāne,<br>
dosegel konec sem želja.</p>
<p><a class='ref ah' id='#ah155' data-uid='dhp155'>Hiri-bh 155</a>Kdor v mladosti ni šel na pot resnice,<br>
kdor zakladov modrosti ni spoznal,<br>
propada žalosten kot stara čaplja,<br>
ki stoji ob suhem jezeru brez rib.</p>
<p><a class='ref ah' id='#ah156' data-uid='dhp156'>Hiri-bh 156</a>Kdor v mladosti ni šel na pot resnice,<br>
kdor zakladov modrosti ni spoznal,<br>
živi zapuščen kot zlomljen lok<br>
in objokuje vse, kar že davno je minilo.</p>
</blockquote>
<h2>Atta Vagga—Samostojnost</h2>
<blockquote class='gatha'>
<p><a class='ref ah' id='#ah157' data-uid='dhp157'>Hiri-bh 157</a>Kdor se ima resnično rad,<br>
naj se zelo dobro pazi–<br>
modrec naj bo vedno buden,<br>
prebedi naj vse noči!</p>
<p><a class='ref ah' id='#ah158' data-uid='dhp158'>Hiri-bh 158</a>Kdor je sam spoznal resnico<br>
in v skladu z njo živi,<br>
tak modrec naj svetuje drugim,<br>
saj je vzor za vse ljudi.</p>
<p><a class='ref ah' id='#ah159' data-uid='dhp159'>Hiri-bh 159</a>Kdor je vzgojen, naj vzgaja druge,<br>
kdor sam zares tako živi,<br>
kot druge vzgaja in uči -<br>
najtežje je samoobvladovanje!</p>
<p><a class='ref ah' id='#ah160' data-uid='dhp160'>Hiri-bh 160</a>Vsak naj si vedno sam pomaga,<br>
kdo drug mu je lahko v pomoč?<br>
Kdor se popolnoma obvlada,<br>
je zares sam svoj gospod.</p>
<p><a class='ref ah' id='#ah161' data-uid='dhp161'>Hiri-bh 161</a>Vse zlo si človek sam stori,<br>
v njem se rodi in razvija–<br>
zlo zdrobi bedaka kot diamant,<br>
ki razreže vsak trd kamen,</p>
<p><a class='ref ah' id='#ah162' data-uid='dhp162'>Hiri-bh 162</a>Če se v človeku razraste zlo<br>
kot ovijalka okrog drevesa,<br>
si sam stori prav vse,<br>
kar mu sovražniki želé.</p>
<p><a class='ref ah' id='#ah163' data-uid='dhp163'>Hiri-bh 163</a>Človek z lahkoto stori<br>
slabe in nekoristne stvari,<br>
z največjo težavo pa stori<br>
dobre in koristne stvari.</p>
<p><a class='ref ah' id='#ah164' data-uid='dhp164'>Hiri-bh 164</a>Neumnež, poln napačnih pogledov,<br>
ki zavrača nauk pravičnih,<br>
plemenitih in popolnih,<br>
bo kmalu tudi sam propadel,<br>
saj živi ničvredno kot plevel,<br>
razvija se le v lastno škodo.</p>
<p><a class='ref ah' id='#ah165' data-uid='dhp165'>Hiri-bh 165</a>Človek si sam stori vse zlo<br>
in sam zato tudi trpi,<br>
človek se sam izogne zla,<br>
sam se ga osvobodi–<br>
vsak nosi v sebi svoje zlo,<br>
nihče drug ga ne more očistiti.</p>
<p><a class='ref ah' id='#ah166' data-uid='dhp166'>Hiri-bh 166</a>Ne zanemarjaj svojih dolžnosti,<br>
pa čeprav pomagaš drugim,<br>
ko spoznaš pravo dolžnost,<br>
se ji posveti—išči le nibbāno!</p>
</blockquote>
<h2>Loka Vagga—Svet</h2>
<blockquote class='gatha'>
<p><a class='ref ah' id='#ah167' data-uid='dhp167'>Hiri-bh 167</a>Ne živi nizkotnega življenja,<br>
ne predajaj se brezbrižnosti,<br>
ne razvijaj napačnih pogledov,<br>
ne navezuj se na ta svet!</p>
<p><a class='ref ah' id='#ah168' data-uid='dhp168'>Hiri-bh 168</a>Vstani, ne obotavljaj se,<br>
pojdi na pot resnice!<br>
Kdor gre na pot resnice,<br>
bo srečen na tem in onem svetu.</p>
<p><a class='ref ah' id='#ah169' data-uid='dhp169'>Hiri-bh 169</a>Pojdi na pot resnice,<br>
izogni se napačni poti–<br>
kdor gre na pot resnice,<br>
bo srečen na tem in onem svetu.</p>
<p><a class='ref ah' id='#ah170' data-uid='dhp170'>Hiri-bh 170</a>Poglej, ta svet je kot mehurček,<br>
ta svet je prazen kot privid!<br>
Kdor tako gleda na ta svet,<br>
je zapustil kraljestvo smrti.</p>
<p><a class='ref ah' id='#ah171' data-uid='dhp171'>Hiri-bh 171</a>Pridi in poglej, ta svet<br>
je čudovit kot kraljevska kočija!<br>
Bedaki se zgubijo v njem,<br>
modrih pa ne vznemiri.</p>
<p><a class='ref ah' id='#ah172' data-uid='dhp172'>Hiri-bh 172</a>Kdor je živel brezbrižno,<br>
potem pa je postal pazljiv,<br>
razsvetli ves svet kot luna,<br>
ki se prikaže izza oblakov.</p>
<p><a class='ref ah' id='#ah173' data-uid='dhp173'>Hiri-bh 173</a>Kdor je storil dosti zla,<br>
potem pa ga je prekril z dobrim,<br>
razsvetli ves svet kot luna,<br>
ki se prikaže izza oblakov.</p>
<p><a class='ref ah' id='#ah174' data-uid='dhp174'>Hiri-bh 174</a>To je svet slepcev,<br>
nihče zares ne vidi.<br>
Le redki pridejo v nebesa–<br>
kot ptice prosti, brez pasti.</p>
<p><a class='ref ah' id='#ah175' data-uid='dhp175'>Hiri-bh 175</a>Labodi letajo po poti sonca,<br>
kdor ima moč, leti v nebo,<br>
modri pa premagajo Mārovo vojsko<br>
in se odmaknejo od sveta.</p>
<p><a class='ref ah' id='#ah176' data-uid='dhp176'>Hiri-bh 176</a>Kdor je prekršil nauk resnice<br>
in govoril samó laži,<br>
kdor ne verjame v ponovno rojstvo,<br>
lahko stori prav vsako zlo.</p>
<p><a class='ref ah' id='#ah177' data-uid='dhp177'>Hiri-bh 177</a>Skopuhi ne gredo v nebesa,<br>
bedaki darežljivosti ne hvalijo,<br>
modrec pa uživa v dajanju,<br>
srečen je na tem in onem svetu.</p>
<p><a class='ref ah' id='#ah178' data-uid='dhp178'>Hiri-bh 178</a>Spoznanje nibbāne je več vredno<br>
kot oblast nad vsem svetom,<br>
več kot oblast nad vsem vesoljem,<br>
več kot vsi užitki v nebesih.</p>
</blockquote>
<h2>Buddha Vagga—Buddha</h2>
<blockquote class='gatha'>
<p><a class='ref ah' id='#ah179' data-uid='dhp179'>Hiri-bh 179</a>Zmage mu nihče ne odvzame,<br>
strasti mu ne sledijo več–<br>
to je vsevedni buddha, brez sledov–<br>
kako ga boste zapeljali?</p>
<p><a class='ref ah' id='#ah180' data-uid='dhp180'>Hiri-bh 180</a>Navezanost ga več ne omreži<br>
in želje ga ne vodijo–<br>
to je buddha, ki je onkraj vseh poti,<br>
kako ga boste zapeljali?</p>
<p><a class='ref ah' id='#ah181' data-uid='dhp181'>Hiri-bh 181</a>Buddhe, ki vztrajno meditirajo<br>
in so modri in pazljivi,<br>
poznajo mir nibbāne –<br>
celo bogovi jim zavidajo.</p>
<p><a class='ref ah' id='#ah182' data-uid='dhp182'>Hiri-bh 182</a>Redko je človeško rojstvo,<br>
težko je življenje smrtnikov,<br>
redko se resnica sliši,<br>
še redkeje pa se rodi buddha!</p>
<p><a class='ref ah' id='#ah183' data-uid='dhp183'>Hiri-bh 183</a>Ne počenjaj zla,<br>
delaj samo dobro,<br>
očisti svoje misli–<br>
tako učijo buddhe.</p>
<p><a class='ref ah' id='#ah184' data-uid='dhp184'>Hiri-bh 184</a>Potrpežljivost je vrlina,<br>
največ pa je nibbāna – tako učijo buddhe.<br>
Kdor muči druge, se ni odrekel svetu,<br>
kdor žali druge, še ni asket.</p>
<p><a class='ref ah' id='#ah185' data-uid='dhp185'>Hiri-bh 185</a>Prijaznost, nenasilje<br>
in obvladovanje,<br>
zmernost pri hrani,<br>
samotno bivališče<br>
in visoka zbranost–<br>
tako učijo buddhe.</p>
<p><a class='ref ah' id='#ah186' data-uid='dhp186'>Hiri-bh 186</a>Modrec ve, da niti dež zlatnikov<br>
ne zadovolji vseh želja,<br>
saj taki užitki so minljivi<br>
in se končajo z dukkho.</p>
<p><a class='ref ah' id='#ah187' data-uid='dhp187'>Hiri-bh 187</a>Modreca ne veselijo<br>
niti nebeški užitki–<br>
buddhov učenec najde srečo<br>
le v svobodi, brez želja.</p>
<p><a class='ref ah' id='#ah188' data-uid='dhp188'>Hiri-bh 188</a>Prestrašeni ljudje<br>
iščejo mnoga zatočišča–<br>
gore, gozdove, parke,<br>
drevesa in svetišča.</p>
<p><a class='ref ah' id='#ah189' data-uid='dhp189'>Hiri-bh 189</a>Vendar to niso varna zatočišča,<br>
to niso najboljša zatočišča,<br>
kdor se k njim zateče,<br>
se ne osvobodi trpljenja.</p>
<p><a class='ref ah' id='#ah190' data-uid='dhp190'>Hiri-bh 190</a>Kdor pa se zateče buddhi,<br>
kdor ima v dhammi in sanghi zatočišče,<br>
bo pravilno razumel<br>
štiri plemenite resnice:</p>
<p><a class='ref ah' id='#ah191' data-uid='dhp191'>Hiri-bh 191</a>trpljenje, izvor trpljenja<br>
in prenehanje trpljenja<br>
in plemenito osemčleno pot,<br>
ki vodi onkraj trpljenja.</p>
<p><a class='ref ah' id='#ah192' data-uid='dhp192'>Hiri-bh 192</a>To je varno zatočišče,<br>
to je najboljše zatočišče,<br>
kdor pride v tako zatočišče,<br>
se osvobodi trpljenja.</p>
<p><a class='ref ah' id='#ah193' data-uid='dhp193'>Hiri-bh 193</a>Redek je res moder človek,<br>
buddha se ne rodi povsod–<br>
kjer pa se rodi tak modrec,<br>
tam ljudje srečno živijo</p>
<p><a class='ref ah' id='#ah194' data-uid='dhp194'>Hiri-bh 194</a>Buddhovo rojstvo prinese srečo,<br>
srečen je, kdor sliši njegov nauk,<br>
srečni so otroci buddhe,<br>
ki se zbrani podajo na pot.</p>
<p><a class='ref ah' id='#ah195' data-uid='dhp195'>Hiri-bh 195</a>Kdor vse ariye spoštuje,<br>
buddhe in njegove učence,<br>
ki so samsāro zapustili<br>
in so onkraj žalosti in solz,</p>
<p><a class='ref ah' id='#ah196' data-uid='dhp196'>Hiri-bh 196</a>kdor spoštuje vse popolne,<br>
ki povsod so brez strahu,<br>
je zares odličen človek,<br>
nihče mu ne more izmeriti vrlin.</p>
</blockquote>
<h2>Sukha Vagga—Sreča</h2>
<blockquote class='gatha'>
<p><a class='ref ah' id='#ah197' data-uid='dhp197'>Hiri-bh 197</a>Zdaj živimo zelo srečno,<br>
brez sovraštva med sovražniki–<br>
med sovražnimi ljudmi<br>
živimo brez sovraštva!</p>
<p><a class='ref ah' id='#ah198' data-uid='dhp198'>Hiri-bh 198</a>Zdaj živimo zelo srečno,<br>
zdravi smo med bolnimi -<br>
med bolnimi ljudmi<br>
živimo brez bolezni!</p>
<p><a class='ref ah' id='#ah199' data-uid='dhp199'>Hiri-bh 199</a>Zdaj živimo zelo srečno,<br>
brez želja med pohlepnimi–<br>
med pohlepnimi ljudmi<br>
živimo brez pohlepa!</p>
<p><a class='ref ah' id='#ah200' data-uid='dhp200'>Hiri-bh 200</a>Zdaj živimo zelo srečno,<br>
saj ničesar nimamo -<br>
sijoči smo kakor bogovi,<br>
ki žive le od radosti!</p>
<p><a class='ref ah' id='#ah201' data-uid='dhp201'>Hiri-bh 201</a>Zmaga prinese sovraštvo,<br>
saj premaganec težko živi–<br>
miren človek pa je srečen,<br>
zapustil je poraz in zmago.</p>
<p><a class='ref ah' id='#ah202' data-uid='dhp202'>Hiri-bh 202</a>Največji ogenj so strasti,<br>
sovraštvo je največje zlo,<br>
telo prinese največ muk,<br>
največja sreča pa je mir.</p>
<p><a class='ref ah' id='#ah203' data-uid='dhp203'>Hiri-bh 203</a>Najhujša bolezen je lakota,<br>
bivanje prinese največ muk–<br>
kdor to popolnoma razume,<br>
ve, da je nibbāna pravi mir.</p>
<p><a class='ref ah' id='#ah204' data-uid='dhp204'>Hiri-bh 204</a>Zdravje je največje bogastvo,<br>
zadovoljstvo največji zaklad,<br>
zaupanje je najboljši prijatelj,<br>
nibbāna pa je največji mir.</p>
<p><a class='ref ah' id='#ah205' data-uid='dhp205'>Hiri-bh 205</a>Kdor je spoznal mir v samoti,<br>
kdor je okusil radost spokojnosti,<br>
je brez strahu in onkraj zla,<br>
saj pozna okus resnice.</p>
<p><a class='ref ah' id='#ah206' data-uid='dhp206'>Hiri-bh 206</a>Dobro je srečati popolne,<br>
življenje z njimi je prijetno;<br>
če se izogneš še bedakom,<br>
boš vedno srečen na tem svetu.</p>
<p><a class='ref ah' id='#ah207' data-uid='dhp207'>Hiri-bh 207</a>Kdor pa se druži z bedaki,<br>
bo zelo dolgo trpel,<br>
saj življenje z njimi je težavno<br>
kot življenje med sovražniki,<br>
z modrimi pa vedno je prijetno<br>
kot srečanje s prijatelji.</p>
<p><a class='ref ah' id='#ah208' data-uid='dhp208'>Hiri-bh 208</a>Zatorej:<br>
če srečaš modrega človeka,<br>
ki je pameten in vztrajen,<br>
plemenit in poln vrlin,<br>
pojdi z njim na pot modrosti<br>
kot mesec, ki gre po poti zvezd.</p>
</blockquote>
<h2>Piya Vagga—Užitki</h2>
<blockquote class='gatha'>
<p><a class='ref ah' id='#ah209' data-uid='dhp209'>Hiri-bh 209</a>Človek, ki je lahkomiseln<br>
in nikoli ni pazljiv,<br>
ne išče več resnice<br>
in zavida vsem, ki se obvladajo.</p>
<p><a class='ref ah' id='#ah210' data-uid='dhp210'>Hiri-bh 210</a>Osvobodil de je užitkov,<br>
osvobodil se trpljenja–<br>
tako trpljenje kot užitki,<br>
oboje prinaša dukkho.</p>
<p><a class='ref ah' id='#ah211' data-uid='dhp211'>Hiri-bh 211</a>Ne navezuj se na užitke,<br>
izguba užitkov je boleča–<br>
kdor je svoboden, brez vezi,<br>
je onkraj užitkov in trpljenja.</p>
<p><a class='ref ah' id='#ah212' data-uid='dhp212'>Hiri-bh 212</a>Užitki prinesejo žalost,<br>
užitki prinesejo strah–<br>
kdor se osvobodi užitkov,<br>
je onkraj strahu in žalosti.</p>
<p><a class='ref ah' id='#ah213' data-uid='dhp213'>Hiri-bh 213</a>Želje prinesejo žalost,<br>
želje prinesejo strah–<br>
kdor se osvobodi želja,<br>
je onkraj strahu in žalosti.</p>
<p><a class='ref ah' id='#ah214' data-uid='dhp214'>Hiri-bh 214</a>Navezanost prinese žalost,<br>
navezanost prinese strah–<br>
kdor se reši vseh vezi,<br>
zanj ni več strahu in žalosti.</p>
<p><a class='ref ah' id='#ah215' data-uid='dhp215'>Hiri-bh 215</a>Poželenje spremlja žalost,<br>
poželenje spremlja strah–<br>
kdor živi brez želja,<br>
zanj ni strahu in žalosti.</p>
<p><a class='ref ah' id='#ah216' data-uid='dhp216'>Hiri-bh 216</a>Pohlep prinese žalost,<br>
pohlep prinese strah–<br>
kdor se osvobodi pohlepa,<br>
je onkraj strahu in žalosti.</p>
<p><a class='ref ah' id='#ah217' data-uid='dhp217'>Hiri-bh 217</a>Kdor je moder in poln vrlin,<br>
pravičnik, ki pozna resnico,<br>
kdor izpolni vse dolžnosti,<br>
je priljubljen med ljudmi.</p>
<p><a class='ref ah' id='#ah218' data-uid='dhp218'>Hiri-bh 218</a>Kdor želi doseči »neimenovano«,<br>
kdor je prežet s to mislijo,<br>
ni več navezan na užitke–<br>
vztrajno gre navzgor po toku.</p>
<p><a class='ref ah' id='#ah219' data-uid='dhp219'>Hiri-bh 219</a>Človeka, ki je bil dolgo na poti<br>
in se je vrnil domov,<br>
sprejmejo z veseljem<br>
vsi znanci in prijatelji.</p>
<p><a class='ref ah' id='#ah220' data-uid='dhp220'>Hiri-bh 220</a>Tako tudi dobrega človeka,<br>
ki je umrl in odšel na oni svet,<br>
pričakajo njegova dobra dela<br>
kot dragega prijatelja.</p>
</blockquote>
<h2>Kodha Vagga—Jeza</h2>
<blockquote class='gatha'>
<p><a class='ref ah' id='#ah221' data-uid='dhp221'>Hiri-bh 221</a>Zapusti jezo in ponos,<br>
premagaj vse ovire!<br>
Kdor nima nič za svoje,<br>
je brez želja in ne trpi.</p>
<p><a class='ref ah' id='#ah222' data-uid='dhp222'>Hiri-bh 222</a>Kdor obvlada svojo jezo<br>
kot divje konje kočijaž,<br>
je zame pravi kočijaž–<br>
drugi le držijo za vajeti!</p>
<p><a class='ref ah' id='#ah223' data-uid='dhp223'>Hiri-bh 223</a>Z ljubeznijo premagaj jezo,<br>
premagaj zlo z dobroto,<br>
skopost premagaj z radodarnostjo,<br>
lažnivca pa z resnico!</p>
<p><a class='ref ah' id='#ah224' data-uid='dhp224'>Hiri-bh 224</a>Govori le resnico in ne jezi se,<br>
daj vsakemu, ki te zaprosi!<br>
Kdor sledi te tri poti,<br>
prišel bo tja, kjer so bogovi.</p>
<p><a class='ref ah' id='#ah225' data-uid='dhp225'>Hiri-bh 225</a>Modreci so nenasilni<br>
in se obvladujejo,<br>
ko izkusijo nesmrtnost,<br>
se osvobodijo žalosti.</p>
<p><a class='ref ah' id='#ah226' data-uid='dhp226'>Hiri-bh 226</a>Kdor je vedno buden,<br>
kdor se noč in dan uči,<br>
kdor nibbāno vztrajno išče,<br>
se bo rešil vseh strasti.</p>
<p><a class='ref ah' id='#ah227' data-uid='dhp227'>Hiri-bh 227</a>To je stara stvar, Atula,<br>
to ni prav nič novega–<br>
grajajo te, če si tiho,<br>
grajajo, če govoriš,<br>
grajajo te, če si zmeren,<br>
nič na svetu ni brez graje!</p>
<p><a class='ref ah' id='#ah228' data-uid='dhp228'>Hiri-bh 228</a>Saj človeka, ki bi bil brez graje<br>
ali pa brez visoke hvale,<br>
doslej še ni bilo na svetu,<br>
ga ni in tudi ga ne bo.</p>
<p><a class='ref ah' id='#ah229' data-uid='dhp229'>Hiri-bh 229</a>Kogar pa modri preizkusijo<br>
in ga potem hvalijo,<br>
je res pameten in brez napak,<br>
poln modrosti in vrlin.</p>
<p><a class='ref ah' id='#ah230' data-uid='dhp230'>Hiri-bh 230</a>Kdo graja takega človeka,<br>
ki je popoln in čist kot zlato?<br>
Celo bogovi in sam Brahmā<br>
ga neprestano hvalijo</p>
<p><a class='ref ah' id='#ah231' data-uid='dhp231'>Hiri-bh 231</a>Varuj se jeznih dejanj,<br>
obvladaj si telo!<br>
Opusti slaba dela,<br>
razvijaj dobra dela!</p>
<p><a class='ref ah' id='#ah232' data-uid='dhp232'>Hiri-bh 232</a>Varuj se napačnih besed,<br>
obvladaj si besede!<br>
Opusti napačne besede,<br>
govori le dobe besede!</p>
<p><a class='ref ah' id='#ah233' data-uid='dhp233'>Hiri-bh 233</a>Varuj se jeznih misli,<br>
obvladaj svoje misli!<br>
Opusti jezne misli,<br>
razvijaj dobre misli!</p>
<p><a class='ref ah' id='#ah234' data-uid='dhp234'>Hiri-bh 234</a>Modri obvladajo dejanja,<br>
modri obvladajo besede,<br>
modri, ki obvladajo še misli,<br>
pa se zares obvladajo.</p>
</blockquote>
<h2>Mala Vagga—Napake</h2>
<blockquote class='gatha'>
<p><a class='ref ah' id='#ah235' data-uid='dhp235'>Hiri-bh 235</a>Zdaj si kot posušen list,<br>
glasnik smrti te že čaka,<br>
na pragu smrti stojiš<br>
in popotnice ni zate.</p>
<p><a class='ref ah' id='#ah236' data-uid='dhp236'>Hiri-bh 236</a>Zgradi si otok zase,<br>
hitro napreduj, postani moder!<br>
Ko boš miren in jasnih misli,<br>
boš odšel v deželo plemenitih.</p>
<p><a class='ref ah' id='#ah237' data-uid='dhp237'>Hiri-bh 237</a>Zdaj si že star,<br>
Približal si se smrti,<br>
postaj ni več na poti<br>
in tudi popotnice ni zate.</p>
<p><a class='ref ah' id='#ah238' data-uid='dhp238'>Hiri-bh 238</a>Zgradil si otok zase,<br>
hitro napreduj, postani moder!<br>
Ko boš miren in jasnih misli,<br>
se na boš več rodil, ne boš več star.</p>
<p><a class='ref ah' id='#ah239' data-uid='dhp239'>Hiri-bh 239</a>Kot spreten zlatar<br>
počasi prečisti zlato,<br>
tako naj se modrec<br>
vztrajno očisti napak.</p>
<p><a class='ref ah' id='#ah240' data-uid='dhp240'>Hiri-bh 240</a>Rja, ki se pojavi na železu,<br>
ga hitro uniči in razžre–<br>
če se predaš udobnemu življenju,<br>
boš kmalu šel po poti zla.</p>
<p><a class='ref ah' id='#ah241' data-uid='dhp241'>Hiri-bh 241</a>Brez ponavljanja se znanje izgubi,<br>
brez vzdrževanja hiša ne stoji,<br>
lenoba kvari vso lepoto,<br>
nepazljivost pa je slab čuvaj.</p>
<p><a class='ref ah' id='#ah242' data-uid='dhp242'>Hiri-bh 242</a>Razvrat napaka je za žensko,<br>
napaka darovalca je skopost,<br>
napačno je prav vse zlo<br>
na tem svetu in na onem.</p>
<p><a class='ref ah' id='#ah243' data-uid='dhp243'>Hiri-bh 243</a>Največja izmed vseh napak<br>
pa gotovo je nevednost–<br>
osvobodite se nevednosti,<br>
bodite brez napak!</p>
<p><a class='ref ah' id='#ah244' data-uid='dhp244'>Hiri-bh 244</a>Človek, ki je nesramen in vseljiv,<br>
predrzen kakor krokar,<br>
pokvarjen, opravljiv–<br>
navidez lahkó živi.</p>
<p><a class='ref ah' id='#ah245' data-uid='dhp245'>Hiri-bh 245</a>Skromen, nesebičen človek,<br>
ki vedno išče le popolnost,<br>
je čistih misli in dejanj–<br>
navidez težkó živi.</p>
<p><a class='ref ah' id='#ah246' data-uid='dhp246'>Hiri-bh 246</a>Kdor uničuje življenje<br>
in govori laži,<br>
kdor jemlje, kar mu ni dano,<br>
in z ženami drugih živi,</p>
<p><a class='ref ah' id='#ah247' data-uid='dhp247'>Hiri-bh 247</a>kdor se vdaja pijači<br>
in je lahkomiseln,<br>
si seka lastne korenine<br>
in uniči si življenje.</p>
<p><a class='ref ah' id='#ah248' data-uid='dhp248'>Hiri-bh 248</a>Zato se zavedaj, človek,<br>
da je neobvladovanje veliko zlo–<br>
naj ti pohlep in nepravičnost<br>
ne povzročita dolgih muk!</p>
<p><a class='ref ah' id='#ah249' data-uid='dhp249'>Hiri-bh 249</a>Ljudje darujejo po svoji vesti<br>
ali pa iz lastnega veselja–<br>
kdor zavida drugim<br>
hrano in pijačo,<br>
ne bo dosegel zbranosti<br>
ne podnevi ne ponoči.</p>
<p><a class='ref ah' id='#ah250' data-uid='dhp250'>Hiri-bh 250</a>Kdor pa je izkoreninil<br>
in posekal vso zavist,<br>
bo dosegel zbranost<br>
tako podnevi kot ponoči.</p>
<p><a class='ref ah' id='#ah251' data-uid='dhp251'>Hiri-bh 251</a>Strasti so največji ogenj,<br>
jeza je najmočnejša spona,<br>
nevednost je največja mreža,<br>
največji tok pa je tok želja.</p>
<p><a class='ref ah' id='#ah252' data-uid='dhp252'>Hiri-bh 252</a>Napake drugih takoj vidimo,<br>
lastne napake pa s težavo,<br>
napake drugih takoj pokažemo<br>
kot pleve, ki jih ločimo od zrnja,<br>
lastne napake pa hitro skrijemo<br>
kot zvit goljuf svoje namene.</p>
<p><a class='ref ah' id='#ah253' data-uid='dhp253'>Hiri-bh 253</a>Kdor išče le napake drugih,<br>
sam pa je vedno zamerljiv,<br>
bo vse bolj in bolj zmeden,<br>
še dolgo se ne bo osvobodil!</p>
<p><a class='ref ah' id='#ah254' data-uid='dhp254'>Hiri-bh 254</a>Na nebu ni poti,<br>
v sebi išči pot–<br>
ljudje so vedno v težavah,<br>
popolni pa so brez ovir.</p>
<p><a class='ref ah' id='#ah255' data-uid='dhp255'>Hiri-bh 255</a>Na nebu bi poti,<br>
v sebi išči pot–<br>
nobeden pojav ni večen,<br>
le buddhe so onkraj sprememb.</p>
</blockquote>
<h2>Dhammaṭṭha Vagga—Pravičnost</h2>
<blockquote class='gatha'>
<p><a class='ref ah' id='#ah256' data-uid='dhp256'>Hiri-bh 256</a>Kdor presoja le po zakonih,<br>
še ni pravičnik–<br>
modrec presodi oboje,<br>
tako dobro kakor zlo.</p>
<p><a class='ref ah' id='#ah257' data-uid='dhp257'>Hiri-bh 257</a>Kdor je enak do vseh ljudi,<br>
moder in nepristranski,<br>
kdor je čuvaj dhamme,<br>
ta pravi je pravičnik.</p>
<p><a class='ref ah' id='#ah258' data-uid='dhp258'>Hiri-bh 258</a>Kdor samo veliko govori,<br>
še ni zares učen–<br>
učenjak je poln miru,<br>
brez strahu je in sovraštva.</p>
<p><a class='ref ah' id='#ah259' data-uid='dhp259'>Hiri-bh 259</a>Kdor samo učeno govori,<br>
še ne pozna resnice,<br>
kdor pa sliši par besed<br>
in takoj rázume dhammo<br>
in živí v skladu z njo–<br>
ta pravi je pravičnik.</p>
<p><a class='ref ah' id='#ah260' data-uid='dhp260'>Hiri-bh 260</a>Kdor je siv in ves postaran,<br>
še ni »star modrijan«–<br>
tak človek je zastonj živel,<br>
saj z leti je le ostarel.</p>
<p><a class='ref ah' id='#ah261' data-uid='dhp261'>Hiri-bh 261</a>Kdor pozna dhammo in resnico,<br>
kdor je nenasilen, zadržan,<br>
je pravi modrec, brez napak–<br>
pravijo mu »star modrijan«.</p>
<p><a class='ref ah' id='#ah262' data-uid='dhp262'>Hiri-bh 262</a>Kdor je lep in ves prijazen,<br>
v srcu pa zavisten, guljufiv,<br>
poln pohlepa in želja–<br>
ne bo nikoli dober človek.</p>
<p><a class='ref ah' id='#ah263' data-uid='dhp263'>Hiri-bh 263</a>Kdor pa je odpravil vse napake<br>
in izkoreninil zlo,<br>
tak modrec se nikoli ne jezi,<br>
dober je in poln vrlin.</p>
<p><a class='ref ah' id='#ah264' data-uid='dhp264'>Hiri-bh 264</a>Če se lažnivec obrije,<br>
še ne postane bhikkhu –<br>
kako naj se poda na pot resnice,<br>
če je poln pohlepa in želja?</p>
<p><a class='ref ah' id='#ah265' data-uid='dhp265'>Hiri-bh 265</a>Kdor pa pomiri vse zlo,<br>
tako veliko kakor malo,<br>
tak človek se imenuje bhikkhu,<br>
saj je poln miru in onkraj zla.</p>
<p><a class='ref ah' id='#ah266' data-uid='dhp266'>Hiri-bh 266</a>Kdor se preživlja z beračenjem,<br>
še ne postane bhikkhu,<br>
kajti bhikkhu sprejme dhammo<br>
in ne samo beračenja.</p>
<p><a class='ref ah' id='#ah267' data-uid='dhp267'>Hiri-bh 267</a>Kdor se zaveda vseh dejanj,<br>
kdor je onkraj dobrega in zla<br>
in zares razume svet–<br>
tak človek se imenuje bhikkhu.</p>
<p><a class='ref ah' id='#ah268' data-uid='dhp268'>Hiri-bh 268</a>Zmeden nevednež, ki molči,<br>
še ni tih mislec, modrijan,<br>
kajti modrec sprejme dobro<br>
in se izogne vsemu zlu.</p>
<p><a class='ref ah' id='#ah269' data-uid='dhp269'>Hiri-bh 269</a>Kdor loči zlo od dobrega,<br>
je tih mislec, modrijan,<br>
kdor pozna oba svetova,<br>
je pravi muni, modrijan.</p>
<p><a class='ref ah' id='#ah270' data-uid='dhp270'>Hiri-bh 270</a>Kdor ubija živa bitja,<br>
ne bo nikoli ariya,<br>
kdor pa je onkraj vsega zla,<br>
je resnični ariya.</p>
<p><a class='ref ah' id='#ah271' data-uid='dhp271'>Hiri-bh 271</a>Ne obredi ne pravila<br>
ne veliko znanje<br>
ne izkušnja zbranosti<br>
in življenje v samoti</p>
<p><a class='ref ah' id='#ah272' data-uid='dhp272'>Hiri-bh 272</a>ne sreča brez želja,<br>
ki ljudje je ne poznajo–<br>
nič naj te ne zadovolji,<br>
dokler se ne očistiš vsega zla.</p>
</blockquote>
<h2>Magga Vagga—Pot</h2>
<blockquote class='gatha'>
<p><a class='ref ah' id='#ah273' data-uid='dhp273'>Hiri-bh 273</a>Najboljša pot je osemčlena,<br>
najboljši izrek je štiričlen,<br>
najboljše stenje je brezželjnost,<br>
kdor vidi, je najboljši med ljudmi.</p>
<p><a class='ref ah' id='#ah274' data-uid='dhp274'>Hiri-bh 274</a>T o je edina pot, nobena druga<br>
na vodi k čistemu spoznanju–<br>
pojdite po tej poti<br>
od nevednosti k svobodi!</p>
<p><a class='ref ah' id='#ah275' data-uid='dhp275'>Hiri-bh 275</a>Ko sem si izvlekel trne,<br>
sem začel kazati pot,<br>
kdor gre po njej, kdor ji sledi,<br>
bo dosegel konec dukkhe.</p>
<p><a class='ref ah' id='#ah276' data-uid='dhp276'>Hiri-bh 276</a>Vsak naj gre sam na pot,<br>
saj buddhe so le učitelji–<br>
kdor zbrano ji sledi,<br>
se bo Māre osvobodil.</p>
<p><a class='ref ah' id='#ah277' data-uid='dhp277'>Hiri-bh 277</a>Kdor zares spozna,<br>
da je vse minljivo,<br>
bo zapustil dukkho –<br>
to je pot očiščenja.</p>
<p><a class='ref ah' id='#ah278' data-uid='dhp278'>Hiri-bh 278</a>Kdor zares spozna,<br>
da je vse boleče,<br>
bo zapustil dukkho –<br>
to je pot očiščenja.</p>
<p><a class='ref ah' id='#ah279' data-uid='dhp279'>Hiri-bh 279</a>Kdor zares spozna,<br>
da je vse privid,<br>
bo zapustil dukkho –<br>
to je pot očiščenja.</p>
<p><a class='ref ah' id='#ah280' data-uid='dhp280'>Hiri-bh 280</a>Če mlad in močan človek<br>
zamudi vse priložnosti<br>
in živi len in neodločen,<br>
na bo spoznal modrosti.</p>
<p><a class='ref ah' id='#ah281' data-uid='dhp281'>Hiri-bh 281</a>Zavedaj se besed, obvladaj misli,<br>
tvoja dejanja naj bodo brez zla!<br>
Očisti misli, besede in dejanja,<br>
pojdi po poti, ki jo učijo modri!</p>
<p><a class='ref ah' id='#ah282' data-uid='dhp282'>Hiri-bh 282</a>Zbranost vodi v modrost,<br>
modrosti ni brez zbranosti.<br>
Kdo ve, kako modrost nastane<br>
in kako se izgubi–<br>
naj se poda na tisto pot,<br>
ki vodi v modrost.</p>
<p><a class='ref ah' id='#ah283' data-uid='dhp283'>Hiri-bh 283</a>Posekaj gozd strasti, ne pa dreves,<br>
saj v takem gozdu je nevarnost!<br>
Posekajte vse strasti in želje,<br>
zapustite gozd strasti!</p>
<p><a class='ref ah' id='#ah284' data-uid='dhp284'>Hiri-bh 284</a>Dokler ne uničiš vseh želja,<br>
vseh navezanosti na ljudi,<br>
tako dolgo boš še nesvoboden,<br>
kot teliček, ki odvisen je od krave.</p>
<p><a class='ref ah' id='#ah285' data-uid='dhp285'>Hiri-bh 285</a>Posekaj vso navezanost,<br>
kot bi odtrgal jesenski lotos!<br>
Podaj se na pot miru,<br>
ki vodi v nibbāno!</p>
<p><a class='ref ah' id='#ah286' data-uid='dhp286'>Hiri-bh 286</a>Tukaj bom živel v deževju,<br>
tam pa poleti in pozimi–<br>
tako bedak razmišlja,<br>
ki se ne zaveda smrti.</p>
<p><a class='ref ah' id='#ah287' data-uid='dhp287'>Hiri-bh 287</a>Človek, ki je poln želja<br>
in razmišlja o bogastvu in sinovih,<br>
odnese smrt kot hudournik,<br>
ki odplavi spečo vas.</p>
<p><a class='ref ah' id='#ah288' data-uid='dhp288'>Hiri-bh 288</a>Sinovi ga je ne ščitijo,<br>
ne oče ne sorodniki,<br>
saj kogar odnese smrt,<br>
zanj ni več pomoči.</p>
<p><a class='ref ah' id='#ah289' data-uid='dhp289'>Hiri-bh 289</a>Zato naj modrec,<br>
ki te svet zares pozna,<br>
hitro očisti pot<br>
in gre v nibbāno!</p>
</blockquote>
<h2>Pakiṇṇaka Vagga—Razni izreki</h2>
<blockquote class='gatha'>
<p><a class='ref ah' id='#ah290' data-uid='dhp290'>Hiri-bh 290</a>Če lahko zamenjaš<br>
majhne užitke za veliko srečo,<br>
bodi moder—pusti užitke<br>
in spoznaj veliko srečo!</p>
<p><a class='ref ah' id='#ah291' data-uid='dhp291'>Hiri-bh 291</a>Kdor razmišlja le o lastni sreči,<br>
drugim pa povzroči trpljenje,<br>
se zla ne bo osvobodil,<br>
saj je ves ovit v sovraštvo.</p>
<p><a class='ref ah' id='#ah292' data-uid='dhp292'>Hiri-bh 292</a>Kdor se izogne vsem dolžnostim<br>
in počne samó neumnosti,<br>
je nepazljiv in domišljav–<br>
odnesel ga bo tok želja.</p>
<p><a class='ref ah' id='#ah293' data-uid='dhp293'>Hiri-bh 293</a>Kdor pa jasno se zaveda<br>
prav vseh svojih dejanj,<br>
vedno opravi vse dolžnosti<br>
in ne počne neumnosti–<br>
kdor je buden in pazljiv,<br>
bo svoboden od želja.</p>
<p><a class='ref ah' id='#ah294' data-uid='dhp294'>Hiri-bh 294</a>Ubil si mater in očeta<br>
in dva bojevita kralja,<br>
uničil je deželo in ministra–<br>
brāhmana je onkraj zmede in trpljenja!</p>
<p><a class='ref ah' id='#ah295' data-uid='dhp295'>Hiri-bh 295</a>Ubil je mater in očeta<br>
in dva bojevita kralja,<br>
prehodil je nevarno pot–<br>
brāhmana gre brez strahu!</p>
<p><a class='ref ah' id='#ah296' data-uid='dhp296'>Hiri-bh 296</a>Učenci Gotame so vedno budni,<br>
resnično budni so učenci Gotame,<br>
saj neprestano, dan in noč,<br>
razmišljajo o buddhi.</p>
<p><a class='ref ah' id='#ah297' data-uid='dhp297'>Hiri-bh 297</a>Učenci Gotame so vedno budni,<br>
resnično budni so učenci Gotame,<br>
saj neprestano, dan in noč,<br>
razmišljajo o dhammi.</p>
<p><a class='ref ah' id='#ah298' data-uid='dhp298'>Hiri-bh 298</a>Učenci Gotame so vedno budni,<br>
resnično budni so učenci Gotame,<br>
saj neprestano, dan in noč,<br>
razmišljajo o sanghi.</p>
<p><a class='ref ah' id='#ah299' data-uid='dhp299'>Hiri-bh 299</a>Učenci Gotame so vedno budni,<br>
resnično budni so učenci Gotame,<br>
saj neprestano, dan in noč,<br>
zavedajo svojih dejanj.</p>
<p><a class='ref ah' id='#ah300' data-uid='dhp300'>Hiri-bh 300</a>Učenci Gotame so vedno budni,<br>
resnično budni so učenci Gotame,<br>
saj neprestano, dan in noč,<br>
živijo v nenasilju.</p>
<p><a class='ref ah' id='#ah301' data-uid='dhp301'>Hiri-bh 301</a>Učenci Gotame so vedno budni,<br>
resnično budni so učenci Gotame,<br>
saj neprestano, dan in noč,<br>
razvijajo modrost in zbranost.</p>
<p><a class='ref ah' id='#ah302' data-uid='dhp302'>Hiri-bh 302</a>Težko je zapustiti svet,<br>
težko je živeti med ljudmi,<br>
popotnik v samsāri<br>
zares težko živi–<br>
zato ne bodite popotniki,<br>
zapustite samsāro.</p>
<p><a class='ref ah' id='#ah303' data-uid='dhp303'>Hiri-bh 303</a>Kdor je vztrajen in poln vrlin,<br>
bo kmalu slaven in bogat–<br>
kamorkoli gre tak človek,<br>
ga ljudje spoštujejo.</p>
<p><a class='ref ah' id='#ah304' data-uid='dhp304'>Hiri-bh 304</a>Dobre ljudi povsod opazijo<br>
kot zasnežene vrhove Himālaye,<br>
zli pa se v temi skrivajo<br>
kot ponoči izstreljene puščice.</p>
<p><a class='ref ah' id='#ah305' data-uid='dhp305'>Hiri-bh 305</a>Vsak naj sam živi,<br>
sam naj se vedno trudi–<br>
kdor sam sebe obvladuje,<br>
srečno živi v samoti.</p>
</blockquote>
<h2>Niraya Vagga—Sadovi zla</h2>
<blockquote class='gatha'>
<p><a class='ref ah' id='#ah306' data-uid='dhp306'>Hiri-bh 306</a>Lažnivec gre v pekel<br>
in tudi hudodelec, ki taji svoje dejanja–<br>
po smrti bosta oba enaka,<br>
sadove zla bosta spoznala.</p>
<p><a class='ref ah' id='#ah307' data-uid='dhp307'>Hiri-bh 307</a>mnogi, ki so oblečeni v oranžno,<br>
so polni zla in brez obvladovanja–<br>
kdor je poln zla in dela zlo,<br>
se bo zato rodil v peklú.</p>
<p><a class='ref ah' id='#ah308' data-uid='dhp308'>Hiri-bh 308</a>Lahkomiseln in zloben človek,<br>
ki se preživlja z beračenjem,<br>
bi si storil dosti manjše zlo,<br>
če bo požrl ognjeno kroglo.</p>
<p><a class='ref ah' id='#ah309' data-uid='dhp309'>Hiri-bh 309</a>Brezbrižneža, ki prešuštvuje,<br>
štiri nesreče doletijo:<br>
ponižanje, nemirno spanja,<br>
graja in trpljenja.</p>
<p><a class='ref ah' id='#ah310' data-uid='dhp310'>Hiri-bh 310</a>Ponižanje prinese zlo usodo,<br>
kratek užitek spremlja strah,<br>
kralj hudo kaznuje tak prekršek–<br>
zato ne prešuštvujte!</p>
<p><a class='ref ah' id='#ah311' data-uid='dhp311'>Hiri-bh 311</a>Kdor nespretno prime travo,<br>
si bo porezal roko–<br>
menih, ki sanghe ne razume,<br>
si bo gotovo rodil v peklu.</p>
<p><a class='ref ah' id='#ah312' data-uid='dhp312'>Hiri-bh 312</a>Lahkomiselna dejanja,<br>
napačen razvoj<br>
in bhikkhu, poln dvomov–<br>
ne obrode lepih sadov.</p>
<p><a class='ref ah' id='#ah313' data-uid='dhp313'>Hiri-bh 313</a>Kar je storiti treba,<br>
stori brez odlašanja,<br>
saj brezbrižen asketizem<br>
dvigne le še več prahu.</p>
<p><a class='ref ah' id='#ah314' data-uid='dhp314'>Hiri-bh 314</a>Najbolje je, če brez zla živiš,<br>
saj zlo prinese le trpljenje,<br>
najbolje je, če delaš dobro,<br>
saj zato ne boš trpel.</p>
<p><a class='ref ah' id='#ah315' data-uid='dhp315'>Hiri-bh 315</a>Varuj se kot obmejno mesto,<br>
ki je zastraženo od vseh strani,<br>
tako od znotraj kot od zunaj.<br>
Ne zapravljaj svojega življenja!<br>
Kdor brezbrižen le za hip,<br>
se bo kmalu znašel v peklu!</p>
<p><a class='ref ah' id='#ah316' data-uid='dhp316'>Hiri-bh 316</a>Kdor brez vzroka se sramuje,<br>
pravega sramu pa ne pozna,<br>
tak človek napačno presoja<br>
in spušča se po poti zla.</p>
<p><a class='ref ah' id='#ah317' data-uid='dhp317'>Hiri-bh 317</a>Kdor prestrašen je brez vzroka,<br>
pravega strahu pa ne pozna,<br>
tak človek napačno presoja<br>
in spušča se po poti zla.</p>
<p><a class='ref ah' id='#ah318' data-uid='dhp318'>Hiri-bh 318</a>Kdor napake vidi, kjer jih ni,<br>
pravih napak pa ne opazi,<br>
tak človek napačno presoja<br>
in spušča se po poti zla.</p>
<p><a class='ref ah' id='#ah319' data-uid='dhp319'>Hiri-bh 319</a>Kdor pa popolnoma razloči<br>
prave poglede od napačnih,<br>
Tak človek prav razmišlja<br>
in gre navzgor po poti sreče.</p>
</blockquote>
<h2>Nāga Vagga—Slon</h2>
<blockquote class='gatha'>
<p><a class='ref ah' id='#ah320' data-uid='dhp320'>Hiri-bh 320</a>Mirno bom prenesel vse žalitve<br>
kot mogočen slon sredi bojišča,<br>
ki se za puščice ne zmeni,<br>
saj ljudje se ne obvladajo.</p>
<p><a class='ref ah' id='#ah321' data-uid='dhp321'>Hiri-bh 321</a>Ukročene slone vodijo v boj,<br>
udomačene konje jezdi kralj,<br>
najboljši človek se obvlada<br>
in prenese vse žalitve.</p>
<p><a class='ref ah' id='#ah322' data-uid='dhp322'>Hiri-bh 322</a>Odlične so udomačene mule<br>
in plemeniti konji iz dežele Sindh,<br>
odlični so udomačeni sloni,<br>
še boljši pa je človek, ki se obvlada!</p>
<p><a class='ref ah' id='#ah323' data-uid='dhp323'>Hiri-bh 323</a>Kdor gre na pot z vozovi,<br>
ne bo prišel v »deželo brez sledov«,<br>
saj tja lahko prispe le tisti,<br>
ki se obvlada in gre brez sledov.</p>
<p><a class='ref ah' id='#ah324' data-uid='dhp324'>Hiri-bh 324</a>Mogočen slon Dhanapālaka<br>
postane divji v času parjenja–<br>
v ujetništvu ne more jesti,<br>
ko se spominja slonovskega gaja.</p>
<p><a class='ref ah' id='#ah325' data-uid='dhp325'>Hiri-bh 325</a>Len in zaspan požeruh,<br>
leži in se valja kot svinja,<br>
kise nažrla je pomij–<br>
velikokrat se bo rodil!</p>
<p><a class='ref ah' id='#ah326' data-uid='dhp326'>Hiri-bh 326</a>Prej so misli šle, kamor so hotele,<br>
prepustile so se željam in užitkom–<br>
zdaj pa jih bom popolnoma obvladal<br>
kot krotilec svoje divje slone.</p>
<p><a class='ref ah' id='#ah327' data-uid='dhp327'>Hiri-bh 327</a>Uživajte v pazljivosti<br>
in pazite na svoje misli,<br>
izvlecite se iz težav<br>
kot slon iz blatnega močvirja!</p>
<p><a class='ref ah' id='#ah328' data-uid='dhp328'>Hiri-bh 328</a>Če srečaš modrega prijatelja,<br>
človeka, ki je dober in vzgojen,<br>
pojdi z njim vesel in zbran,<br>
premagaj vse nevarnosti!</p>
<p><a class='ref ah' id='#ah329' data-uid='dhp329'>Hiri-bh 329</a>Če pa ne najdeš modrega prijatelja,<br>
človeka, ki je dober in vzgojen,<br>
ostani raje sam kot slon v gozdovih,<br>
kot kraj, ki ostal je brez kraljestva!</p>
<p><a class='ref ah' id='#ah330' data-uid='dhp330'>Hiri-bh 330</a>Kajti boljše je življenje v samoti<br>
kot pa prijateljstvo z bedaki–<br>
živi sam in ne delaj zla,<br>
bodi brezskrben, kot je slon v gozdovih!</p>
<p><a class='ref ah' id='#ah331' data-uid='dhp331'>Hiri-bh 331</a>Prijetno je prijateljstvo,<br>
prijetno je, če z vsemi si zadovoljen,<br>
ob smrti so prijetna dobra dela,<br>
prijetno je, če rešiš se trpljenja.</p>
<p><a class='ref ah' id='#ah332' data-uid='dhp332'>Hiri-bh 332</a>Skrb za mater je prijetna,<br>
prijetna je skrb za očeta,<br>
prijetno je v družbi z asketi<br>
in v spremstvu brāhmanov.</p>
<p><a class='ref ah' id='#ah333' data-uid='dhp333'>Hiri-bh 333</a>Prijetne so vrline v starosti,<br>
prijetno je, če nimaš dvomov,<br>
prijetno je razvijanje modrosti,<br>
prijetno, če ne delaš zla.</p>
</blockquote>
<h2>Taṇhā Vagga—Želje</h2>
<blockquote class='gatha'>
<p><a class='ref ah' id='#ah334' data-uid='dhp334'>Hiri-bh 334</a>Želje lahkomiselnega človeka<br>
rastejo kot ovijalke–<br>
kot opica, ki v gozdu išče sadeže,<br>
skače tak človek iz življenja v življenje.</p>
<p><a class='ref ah' id='#ah335' data-uid='dhp335'>Hiri-bh 335</a>Ko premagajo človeka želje<br>
in navezanost na svet,<br>
se razbohoti njegova žalost<br>
kot plevel po obilnem dežju.</p>
<p><a class='ref ah' id='#ah336' data-uid='dhp336'>Hiri-bh 336</a>Če pa premaga nizkotne želje<br>
in obvlada navezanost na svet,<br>
zdrsi z njega vse trpljenje<br>
kot kaplja vode z lotosa.</p>
<p><a class='ref ah' id='#ah337' data-uid='dhp337'>Hiri-bh 337</a>Zato vam pravim—bodite srečni,<br>
vsi, ki ste zdaj sem prišli!<br>
Uničite vse želje,<br>
kot izruva zeliščar korenine!<br>
Naj vas Māra več ne zlomi<br>
kot povodenj šibek trs!</p>
<p><a class='ref ah' id='#ah338' data-uid='dhp338'>Hiri-bh 338</a>Če so korenine močne in zdrave,<br>
bo posekano drevo popolno zraslo–<br>
dokler ne uničiš vseh želja,<br>
se bo stalno vračalo trpljenje.</p>
<p><a class='ref ah' id='#ah339' data-uid='dhp339'>Hiri-bh 339</a>Šestintrideset močnih tokov,<br>
ki so polni prijetnih užitkov,<br>
odnaša zaslepljenega človeka<br>
na valovih želja in strasti.</p>
<p><a class='ref ah' id='#ah340' data-uid='dhp340'>Hiri-bh 340</a>Povsod tečejo tokovi,<br>
povsod brstijo ovijalke–<br>
ko vidiš nove popke in poganjke,<br>
z modrostjo jih posekaj korenine.</p>
<p><a class='ref ah' id='#ah341' data-uid='dhp341'>Hiri-bh 341</a>Tokovi želja gredo povsod,<br>
povsod jih spremljajo užitki–<br>
kdor grabi užitke in išče srečo,<br>
se bo ponovno rodil in bo ponovno star.</p>
<p><a class='ref ah' id='#ah342' data-uid='dhp342'>Hiri-bh 342</a>Ljudje, ki so polni želja,<br>
tekajo kot preplašeni zajci–<br>
zvezani so z vezmi in okovi,<br>
dolgo bodo še trpeli.</p>
<p><a class='ref ah' id='#ah343' data-uid='dhp343'>Hiri-bh 343</a>Ljudje, ki so polni želja,<br>
tekajo kot preplašeni zajci–<br>
kdor pa želi doseči brezželjnost,<br>
naj opusti vse želje in strah.</p>
<p><a class='ref ah' id='#ah344' data-uid='dhp344'>Hiri-bh 344</a>Poglejte tega neumnega človeka–<br>
bil je svoboden, užival je v samoti,<br>
potem pa se vrnil v gozd želja–<br>
resnično, sam si je nadel okove!</p>
<p><a class='ref ah' id='#ah345' data-uid='dhp345'>Hiri-bh 345</a>Vezi iz železa, lesa ali konoplje<br>
niso močne—pravijo modri–<br>
dosti močnejša je navezanost<br>
na zlato, dragulje, žene in sinove.</p>
<p><a class='ref ah' id='#ah346' data-uid='dhp346'>Hiri-bh 346</a>Ta vez je močna—pravijo–<br>
voljna je, a trdna in nezlomljiva.<br>
Modri jo posekajo in so brez želja,<br>
nenavezani na svet, vse užitke zapustijo.</p>
<p><a class='ref ah' id='#ah347' data-uid='dhp347'>Hiri-bh 347</a>Kdor je poln strasti, bo padel v tok želja<br>
kot pajek, ki se ujame v lastno mrežo–<br>
modri vse posekajo in so brez želja,<br>
nenavezani na svet, vso dukkho zapustijo.</p>
<p><a class='ref ah' id='#ah348' data-uid='dhp348'>Hiri-bh 348</a>Pusti preteklost, pusti prihodnost,<br>
pusti sedanjost—pojdi na oni breg!<br>
Ko bodo tvoje misli res svobodne,<br>
ne boš več star, ne boš se več rodil.</p>
<p><a class='ref ah' id='#ah349' data-uid='dhp349'>Hiri-bh 349</a>Zmeden človek, ki je poln strasti<br>
in išče le prijetnosti,<br>
si neprestano množi želje<br>
in z njim veča si vezi.</p>
<p><a class='ref ah' id='#ah350' data-uid='dhp350'>Hiri-bh 350</a>Kdo pa umiri svoje misli<br>
in tudi nevšečnosti spozna,<br>
se bo osvobodil željá–<br>
posekal bo Mārove vezi.</p>
<p><a class='ref ah' id='#ah351' data-uid='dhp351'>Hiri-bh 351</a>Kdor je popoln in neustrašen,<br>
onkraj želja in strasti,<br>
kdor je posekal vse trne,<br>
se ne bo več na svetu rodil.</p>
<p><a class='ref ah' id='#ah352' data-uid='dhp352'>Hiri-bh 352</a>Brez vezi in brez želja živi,<br>
pozna pomen besed in stavkov,<br>
razume sporočilo spisov–<br>
to je človek, ki je zadnjič na tem svetu<br>
in ne bo se več rodil,<br>
to je resnično velik modrec.</p>
<p><a class='ref ah' id='#ah353' data-uid='dhp353'>Hiri-bh 353</a>Vse sem premagal, vse sem spoznal,<br>
osvobodil sem se vseh stvari,<br>
vse sem zapustil, svoboden sem, brez želja–<br>
sam sem našel pot, kdo naj bi bil moj učitelj?</p>
<p><a class='ref ah' id='#ah354' data-uid='dhp354'>Hiri-bh 354</a>Najboljši dar je dar resnice,<br>
najboljši okus je okus resnice,<br>
največji užitek je resnica,<br>
brezželjnost pa je največja sreča!</p>
<p><a class='ref ah' id='#ah355' data-uid='dhp355'>Hiri-bh 355</a>Nevedneže bogastvo uničuje,<br>
ne pa tiste, ki gredo na oni breg,<br>
saj bedaki v želji za bogastvom<br>
pogubijo sebe in še druge.</p>
<p><a class='ref ah' id='#ah356' data-uid='dhp356'>Hiri-bh 356</a>Plevel uničuje polja,<br>
strasti uničujejo ljudi,<br>
zato daruj brezstrastnim–<br>
tak dar obilno obrodi.</p>
<p><a class='ref ah' id='#ah357' data-uid='dhp357'>Hiri-bh 357</a>Plevel uničuje polja,<br>
sovraštvo pa ljudi,<br>
zato daruj le srečnim–<br>
tak dar obilno obrodi.</p>
<p><a class='ref ah' id='#ah358' data-uid='dhp358'>Hiri-bh 358</a>Plevel uničuje polja,<br>
nevednost pa ljudi,<br>
zato daruj le modrim–<br>
tak dar obilno obrodi.</p>
<p><a class='ref ah' id='#ah359' data-uid='dhp359'>Hiri-bh 359</a>Plevel uničuje polja,<br>
želje pa ljudi,<br>
zato daruj brezželjnim –<br>
tak dar obilno obrodi.</p>
</blockquote>
<h2>Bhikkhu Vagga—Bhikkhu</h2>
<blockquote class='gatha'>
<p><a class='ref ah' id='#ah360' data-uid='dhp360'>Hiri-bh 360</a>Dobro je obvladovanje vida,<br>
dobro je obvladovanje sluha,<br>
dobro je obvladovanje vonja.<br>
dobro je obvladovanje okusa,</p>
<p><a class='ref ah' id='#ah361' data-uid='dhp361'>Hiri-bh 361</a>dobro je obvladovanje telesa,<br>
dobro je obvladovanje besed,<br>
dobro je obvladovanje misli,<br>
dobro je obvladovanje čutov–<br>
bhikkhu, ki vse to obvlada,<br>
se popolnoma osvobodi trpljenja.</p>
<p><a class='ref ah' id='#ah362' data-uid='dhp362'>Hiri-bh 362</a>Kdor obvlada vse korake in dejanja,<br>
vse besede in misli,<br>
kdor srečen, zbran živi v samoti–<br>
ta je zame bhikkhu!</p>
<p><a class='ref ah' id='#ah363' data-uid='dhp363'>Hiri-bh 363</a>Bhikkhu, ki ve, kaj govori,<br>
je moder in ni domišljav–<br>
kako prijetno ga je slišati,<br>
ko razloži pomen besed in spisov!</p>
<p><a class='ref ah' id='#ah364' data-uid='dhp364'>Hiri-bh 364</a>Bhikkhu, ki živi z resnico,<br>
o njej razmišlja, se je veseli,<br>
vedno zaveda se resnice–<br>
nikoli je ne bo zgubil!</p>
<p><a class='ref ah' id='#ah365' data-uid='dhp365'>Hiri-bh 365</a>Kar si prijel, ne zaničuj,<br>
pa tudi drugim ne zavidaj–<br>
bhikkhu, ki je poln zavisti,<br>
ne bo dosegel zbranosti.</p>
<p><a class='ref ah' id='#ah366' data-uid='dhp366'>Hiri-bh 366</a>Čeprav dobi le majhen dar,<br>
ga bhikkhu sploh ne zaničuje–<br>
zato ga hvalijo celo bogovi,<br>
saj je buden, brez napak.</p>
<p><a class='ref ah' id='#ah367' data-uid='dhp367'>Hiri-bh 367</a>Kdor ni navezan na ta svet,<br>
kdor nima čisto nič za svoje<br>
in, česar ni, ne obžaluje–<br>
ta je zame pravi bhikkhu.</p>
<p><a class='ref ah' id='#ah368' data-uid='dhp368'>Hiri-bh 368</a>Bhikkhu, ki je poln ljubezni<br>
in verjame v Buddhov nauk,<br>
bo spoznal največji mir,<br>
nibbāno, ki vse pomiri.</p>
<p><a class='ref ah' id='#ah369' data-uid='dhp369'>Hiri-bh 369</a>Izprazni si ta čoln, bhikkhu,<br>
in hitro boš napredoval–<br>
posekaj želje in sovraštvo<br>
in dosegel boš nibbāno.</p>
<p><a class='ref ah' id='#ah370' data-uid='dhp370'>Hiri-bh 370</a>Pet jih posekaj, pet zapusti,<br>
pet pa še naprej razvijaj–<br>
bhikkhu, ki je posekal pet vezi,<br>
je zapustil tok želja.</p>
<p><a class='ref ah' id='#ah371' data-uid='dhp371'>Hiri-bh 371</a>Zberi, se bhikkhu, ne bodi lahkomiseln,<br>
naj misli ti ne bledijo med čutnimi užitki!<br>
Bodi pazljiv, da ne požreš žareče krogle,<br>
saj potem boš gorel in vpil—to je muka!</p>
<p><a class='ref ah' id='#ah372' data-uid='dhp372'>Hiri-bh 372</a>Brez modrosti ni zbranosti,<br>
brez zbranosti pa ni modrosti–<br>
kdor je moder in zbran,<br>
je prestopil prag nibbāne.</p>
<p><a class='ref ah' id='#ah373' data-uid='dhp373'>Hiri-bh 373</a>Bhikkhu, ki je odšel v samoten kraj,<br>
mirnih, čistih mislih,brest strasti,<br>
uživa radost in veselje–<br>
spoznal je že nesmrtnost.</p>
<p><a class='ref ah' id='#ah374' data-uid='dhp374'>Hiri-bh 374</a>Ko popolnoma dojame<br>
nastajanje in izginjanje stvari,<br>
uživa radost in veselje–<br>
spoznal je že nesmrtnost.</p>
<p><a class='ref ah' id='#ah375' data-uid='dhp375'>Hiri-bh 375</a>Tak naj bo začetek<br>
v življenju bhikkhuja:<br>
obvladovanje čutov, zadovoljstvo,<br>
življenje po pravilih<br>
in prijateljstvo z ljudmi,<br>
ki so vztrajni in pošteni.</p>
<p><a class='ref ah' id='#ah376' data-uid='dhp376'>Hiri-bh 376</a>Prijazen naj bo, gostoljuben<br>
in prijetnega vedenja–<br>
tako bo vedno poln veselja,<br>
dukkhe se bo osvobodil.</p>
<p><a class='ref ah' id='#ah377' data-uid='dhp377'>Hiri-bh 377</a>Kot suhi cvetovi,<br>
ki odpadejo z jasmina,<br>
naj z vas odpadajo strasti<br>
in vse sovraštvo, menihi!</p>
<p><a class='ref ah' id='#ah378' data-uid='dhp378'>Hiri-bh 378</a>Bhikkhu, ki je zapustil svet,<br>
je miren in resnično zbran–<br>
mirne so njegove misli,<br>
njegove besede in dejanja.</p>
<p><a class='ref ah' id='#ah379' data-uid='dhp379'>Hiri-bh 379</a>Vsak naj se sam vzpodbuja,<br>
sam naj se obvlada in zadrži–<br>
bhikkhu, če boš buden in pazljiv,<br>
boš zares srečno živel.</p>
<p><a class='ref ah' id='#ah380' data-uid='dhp380'>Hiri-bh 380</a>Vsak naj si sam pomaga,<br>
vsak naj sam si najde pot–<br>
zato sam sebe obvladuj<br>
kot svoje konje kočijaž!</p>
<p><a class='ref ah' id='#ah381' data-uid='dhp381'>Hiri-bh 381</a>Bhikkhu, ki je poln modrosti<br>
in verjame v Buddhov nauk,<br>
bo spoznal največji mir,<br>
srečo, ki vse pomiri.</p>
<p><a class='ref ah' id='#ah382' data-uid='dhp382'>Hiri-bh 382</a>Če gre bhikkhu, čeprav še mlad,<br>
po poti, ki jo Buddha je učil,<br>
razsvetli ves svet kot luna,<br>
ki se prikaže izza oblakov.</p>
</blockquote>
<h2>Brāhmaṇa Vagga—Brāhmaṇa</h2>
<blockquote class='gatha'>
<p><a class='ref ah' id='#ah383' data-uid='dhp383'>Hiri-bh 383</a>Presekaj tok in vztrajno napreduj,<br>
zapusti vse užitke, brāhmana!<br>
Ko boš spoznal minljivost vseh stvari,<br>
boš izkusil stanje ne-minljivosti.</p>
<p><a class='ref ah' id='#ah384' data-uid='dhp384'>Hiri-bh 384</a>Ko doseže popolno zbranost in modrost,<br>
gre brāhmana na oni breg,<br>
takrat spozna naravo vseh stvari,<br>
osvobodi se vseh vezi.</p>
<p><a class='ref ah' id='#ah385' data-uid='dhp385'>Hiri-bh 385</a>Kdor je onkraj obeh bregov,<br>
zanj ne obstaja svet nasprotij,<br>
kdor je svoboden, brez strahu–<br>
je zame pravi brāhmana!</p>
<p><a class='ref ah' id='#ah386' data-uid='dhp386'>Hiri-bh 386</a>Kdor je zbran in poln miru,<br>
brez napak in brez strasti,<br>
je dosegel končni cilj–<br>
tak je zame brāhmana!</p>
<p><a class='ref ah' id='#ah387' data-uid='dhp387'>Hiri-bh 387</a>Podnevi sije sonce,<br>
ponoči sveti mesec,<br>
kralj sije na prestolu,<br>
brāhmana pa v zbranosti -<br>
buddha sije dan in noč,<br>
buddha je vedno poln sijaja!</p>
<p><a class='ref ah' id='#ah388' data-uid='dhp388'>Hiri-bh 388</a>Kdor je onkraj zlega, je brāhmana,<br>
kdor živi mirno, je asket,<br>
kdor je zapustil vse napake,<br>
pa je resničen samotar.</p>
<p><a class='ref ah' id='#ah389' data-uid='dhp389'>Hiri-bh 389</a>Nihče naj ne udari brāhmane,<br>
pa tudi brāhmana naj se ne jezi–<br>
gorje mu, kdor udari brāhmano,<br>
gorje brāhmano, če se zato jezi!</p>
<p><a class='ref ah' id='#ah390' data-uid='dhp390'>Hiri-bh 390</a>Saj za brāhmano je dosti bolje,<br>
če ne razmišlja o užitkih–<br>
ko izgine želja po nasilju,<br>
se umiri tudi trpljenja.</p>
<p><a class='ref ah' id='#ah391' data-uid='dhp391'>Hiri-bh 391</a>Kdor obvlada svoje misli,<br>
sije besede in dejanja,<br>
kdor je popolnoma brez zlega,<br>
je zame pravi brāhmana!</p>
<p><a class='ref ah' id='#ah392' data-uid='dhp392'>Hiri-bh 392</a>Kot brāhmana časti žrtveni ogenj,<br>
tako spoštuj človeka,<br>
ki ti je pokazal dhammo,<br>
nauk, ki ga je učil Buddha.</p>
<p><a class='ref ah' id='#ah393' data-uid='dhp393'>Hiri-bh 393</a>Nihče ni brāhmana po rojstvu,<br>
zaradi sorodstva ali dolgih las–<br>
kdor pa pozna resnico in pravičnost,<br>
je res čist, pravi brāhmana.</p>
<p><a class='ref ah' id='#ah394' data-uid='dhp394'>Hiri-bh 394</a>Čemu dolgi lasje, nevednež,<br>
čemu obleka iz kozje kože?<br>
Tvoja zunanjost je urejena,<br>
znotraj pa si poln strasti!</p>
<p><a class='ref ah' id='#ah395' data-uid='dhp395'>Hiri-bh 395</a>Kdor je oblečen v prašne cunje<br>
in suh, da se mu vidijo kosti,<br>
kdor zbran živi v samotnem gozdu,<br>
je zame pravi brāhmana.</p>
<p><a class='ref ah' id='#ah396' data-uid='dhp396'>Hiri-bh 396</a>Kdor se rodi v dobri družini<br>
in je zato ponosen, domišljav,<br>
tak človek še ni brāhmana,<br>
saj je poln strasti, želja–<br>
kdor pa je svoboden, brez vezi,<br>
je zame pravi brāhmana.</p>
<p><a class='ref ah' id='#ah397' data-uid='dhp397'>Hiri-bh 397</a>Kdor je odvrgel vse okove<br>
in se ničesar ne boji,<br>
je zame pravi brāhmana,<br>
saj je svoboden, onkraj vseh vezi.</p>
<p><a class='ref ah' id='#ah398' data-uid='dhp398'>Hiri-bh 398</a>Kdor posekal je vezi in spone,<br>
kdor je uničil vse zapahe in vrvi,<br>
potem pa še odvrgel prečni tram,<br>
je res svoboden, pravi brāhmana.</p>
<p><a class='ref ah' id='#ah399' data-uid='dhp399'>Hiri-bh 399</a>Kdor je brez jeze lahko prenese<br>
zmerjanje, udarce, muke,<br>
kdor je res potrpežljiv,<br>
je zame pravi brāhmana.</p>
<p><a class='ref ah' id='#ah400' data-uid='dhp400'>Hiri-bh 400</a>Kdor je prijateljski in ves predan,<br>
vrl, vzgojen in brez želja,<br>
kdor je zadnjič na tem svetu,<br>
je zame pravi brāhmana.</p>
<p><a class='ref ah' id='#ah401' data-uid='dhp401'>Hiri-bh 401</a>Njegovi užitki so odpadli<br>
kot vodna kaplja z lotosa,<br>
kot gorčično seme iz igline konice–<br>
je zame pravi brāhmana!</p>
<p><a class='ref ah' id='#ah402' data-uid='dhp402'>Hiri-bh 402</a>Kdor je že spoznal<br>
konec dukkhe na tem svetu,<br>
kdor se je osvobodil bremena,<br>
je zame pravi brāhmana.</p>
<p><a class='ref ah' id='#ah403' data-uid='dhp403'>Hiri-bh 403</a>Kdor je učen in zelo moder,<br>
videc, ki pozna obe poti,<br>
kdor dosegel je najvišji cilj,<br>
je zame pravi brāhmana.</p>
<p><a class='ref ah' id='#ah404' data-uid='dhp404'>Hiri-bh 404</a>Kdor se ne druži z ljudmi<br>
niti ne živi s samotarji,<br>
je nenavezan, brez želja–<br>
tak je pravi brāhmana.</p>
<p><a class='ref ah' id='#ah405' data-uid='dhp405'>Hiri-bh 405</a>Kdor do vseh je nenasilen,<br>
tako do šibkih kot do močnih,<br>
kdor ne ubije in smrti ne želi,<br>
je zame pravi brāhmana.</p>
<p><a class='ref ah' id='#ah406' data-uid='dhp406'>Hiri-bh 406</a>Prijateljski je s sovražniki<br>
in miren nad nasilneži,<br>
med pohlepneži pa brez želja–<br>
je pravi brāhmana.</p>
<p><a class='ref ah' id='#ah407' data-uid='dhp407'>Hiri-bh 407</a>Z njega sta odpadla jeza in pohlep<br>
kot gorčično zrno z igline konice,<br>
kdor je brez ponosa, onkraj vseh klevet–<br>
je zame pravi brāhmana.</p>
<p><a class='ref ah' id='#ah408' data-uid='dhp408'>Hiri-bh 408</a>Mirne so njegove besede<br>
in vedno govori resnico,<br>
nikogar ne užali, razjezi–<br>
tak je pravi brāhmana.</p>
<p><a class='ref ah' id='#ah409' data-uid='dhp409'>Hiri-bh 409</a>Kdor ne vzame nič, kar mu ni dano,<br>
naj bo veliko ali majhno,<br>
prijetno ali neprijetno–<br>
je zame pravi brāhmana.</p>
<p><a class='ref ah' id='#ah410' data-uid='dhp410'>Hiri-bh 410</a>Na onem svetu nima več želja,<br>
za oni svet nobenih uporov ne goji<br>
in je svoboden, brez strahu–<br>
tak je zame brāhmana.</p>
<p><a class='ref ah' id='#ah411' data-uid='dhp411'>Hiri-bh 411</a>Kdor je izkusil nesmrtnost<br>
in s spoznanjem odvrgel dvom,<br>
je nenavezan, brez želja–<br>
tak je pravi brāhmana.</p>
<p><a class='ref ah' id='#ah412' data-uid='dhp412'>Hiri-bh 412</a>Kogar na svetu nič ne omejuje,<br>
kdor je onkraj dobrega in zla,<br>
je miren, brez žalosti in brez želja–<br>
tak je zame brāhmana.</p>
<p><a class='ref ah' id='#ah413' data-uid='dhp413'>Hiri-bh 413</a>Kdor je čist kot mesec, jasen,<br>
poln miru in ves sijoč,<br>
kdor se je osvobodil svetá,<br>
je zame pravi brāhmana.</p>
<p><a class='ref ah' id='#ah414' data-uid='dhp414'>Hiri-bh 414</a>Kdor je prehodil to močvirje,<br>
kdor je prehodil to težko pot,<br>
kdor je premagal samsāro<br>
in se osvobodil vseh zmot,<br>
kdor je prišel na oni breg,<br>
je zbran, brez dvomov in strasti–<br>
tak človek je spoznal nibbāno,<br>
tak je zame brāhmana.</p>
<p><a class='ref ah' id='#ah415' data-uid='dhp415'>Hiri-bh 415</a>Kdor je zapustil čutne užitke<br>
in samoten, brez doma živi,<br>
kdor je onkraj čutnega življenje,<br>
je zame pravi brāhmana.</p>
<p><a class='ref ah' id='#ah416' data-uid='dhp416'>Hiri-bh 416</a>Kdor se je odrekel vsem željam<br>
in samoten, brez doma živi,<br>
kdor se je rešil vseh vezi,<br>
je zame pravi brāhmana.</p>
<p><a class='ref ah' id='#ah417' data-uid='dhp417'>Hiri-bh 417</a>Kdor je odvrgel človeške vezi<br>
in zapustil tudi božanske,<br>
kdor se je rešil vseh vezi,<br>
je zame pravi brāhmana.</p>
<p><a class='ref ah' id='#ah418' data-uid='dhp418'>Hiri-bh 418</a>Kdor je zapustil užitke in trpljenje<br>
in miren, brez strasti živi,<br>
je junak, ki je premagal svet–<br>
tak je zame brāhmana.</p>
<p><a class='ref ah' id='#ah419' data-uid='dhp419'>Hiri-bh 419</a>Kdor popolnoma pozna<br>
smrt in rojstvo vseh ljudi,<br>
kdor je buden, srečen, brez želja,<br>
je zame pravi brāhmana.</p>
<p><a class='ref ah' id='#ah420' data-uid='dhp420'>Hiri-bh 420</a>Nihče ne pozna njegove poti,<br>
ne bogovi ne gandhabbe ne ljudje,<br>
saj je popoln, brez strasti–<br>
tak je pravi brāhmana.</p>
<p><a class='ref ah' id='#ah421' data-uid='dhp421'>Hiri-bh 421</a>Kdor ni navezan ne preteklost,<br>
ne sedanjost in bodočnost,<br>
kdor nima nič in nič ne obdrži,<br>
je zame pravi brāhmana.</p>
<p><a class='ref ah' id='#ah422' data-uid='dhp422'>Hiri-bh 422</a>Kdor je plemenit in brez strahu,<br>
modrec, ki je vse premagal<br>
in je miren, buden, razsvetljen,<br>
je zame pravi brāhmana.</p>
<p><a class='ref ah' id='#ah423' data-uid='dhp423'>Hiri-bh 423</a>Kdor pozna vsa prejšnja rojstva,<br>
kdor se je smrti osvobodil,<br>
kdor pozna radost v nebesih<br>
in trpljenje v peklú,<br>
je resnično onkraj vseh želja–<br>
to je pravi modrec, pravi brāhmana.</p>
</blockquote>
<footer>
<p>Translated by <span class='author'>Ajahn Hiriko</span></p>
<p>Used with kind permission from the author.</p>
<p>Taken from: <a href='http://www.slo-theravada.org/'>http://www.slo-theravada.org/</a>.</p>
<p>Prepared for SuttaCentral by <span class='editor'>Alfred Conlan.</span></p>
</footer>
</article>
</body>
</html>
