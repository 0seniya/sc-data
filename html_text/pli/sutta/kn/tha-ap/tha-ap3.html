<!DOCTYPE html>
<html>
<head>
<meta charset='UTF-8'>
<meta name='author' content='Mahāsaṅgīti Tipiṭaka Buddhavasse 2500'>
<title></title>
</head>
<body>
<article id='tha-ap3' lang='pli'>
<header>
<ul>
<li class='division'>Therāpadāna</li>
<li>Buddhavagga</li>
</ul>
<h1>3. Sāriputtattheraapadāna</h1>
</header>
<p><a class='ref sc' id='sc1'>SC 1</a><a class='ref ms' id='ms20Ap1_146'>Ms 20Ap1_146</a>Atha therāpadānaṃ suṇātha—</p>
<blockquote class='gatha'>
<p><a class='ref sc' id='sc2'>SC 2</a><a class='pts' id='pts1.15'></a><a class='ref ms' id='ms20Ap1_147'>Ms 20Ap1_147</a><a class='ref msdiv' id='msdiv141'>Msdiv 141</a>“Himavantassa avidūre,<br>
lambako nāma pabbato;<br>
Assamo sukato mayhaṃ,<br>
paṇṇasālā sumāpitā.</p>
<p><a class='ref sc' id='sc3'>SC 3</a><a class='ref ms' id='ms20Ap1_148'>Ms 20Ap1_148</a><a class='ref msdiv' id='msdiv142'>Msdiv 142</a>Uttānakūlā nadikā,<br>
supatitthā manoramā;<br>
Susuddhapulinākiṇṇā,<br>
avidūre mamassamaṃ.</p>
<p><a class='ref sc' id='sc4'>SC 4</a><a class='ref ms' id='ms20Ap1_149'>Ms 20Ap1_149</a><a class='ref msdiv' id='msdiv143'>Msdiv 143</a>Asakkharā apabbhārā,<br>
sādu appaṭigandhikā;<br>
Sandatī nadikā tattha,<br>
sobhayantā mamassamaṃ.</p>
<p><a class='ref sc' id='sc5'>SC 5</a><a class='ref ms' id='ms20Ap1_150'>Ms 20Ap1_150</a><a class='ref msdiv' id='msdiv144'>Msdiv 144</a>Kumbhīlā makarā cettha,<br>
<span class='var' id='note48' title='suṃsumārā (bj, s2, s3, pts1)'>susumārā</span> ca kacchapā;<br>
Caranti nadiyā tattha,<br>
sobhayantā mamassamaṃ.</p>
<p><a class='ref sc' id='sc6'>SC 6</a><a class='ref ms' id='ms20Ap1_151'>Ms 20Ap1_151</a><a class='ref msdiv' id='msdiv145'>Msdiv 145</a>Pāṭhīnā pāvusā macchā,<br>
<span class='var' id='note49' title='valajā (bj, s2, s3) | jalajā (pts1)'>balajā</span> muñjarohitā;<br>
<span class='var' id='note50' title='maggurā (bj) | vagguḷā (s2, s3, pts1)'>Vaggaḷā</span> papatāyantā,<br>
<span class='var' id='note51' title='sobhayantā (s2, s3, mr) | patāyanti sobhayantā (pts1)'>sobhayanti</span> mamassamaṃ.</p>
<p><a class='ref sc' id='sc7'>SC 7</a><a class='ref ms' id='ms20Ap1_152'>Ms 20Ap1_152</a><a class='ref msdiv' id='msdiv146'>Msdiv 146</a>Ubho kūlesu nadiyā,<br>
pupphino phalino dumā;<br>
Ubhato abhilambantā,<br>
<span class='var' id='note52' title='sobhayantā (pts1, mr)'>sobhayanti</span> mamassamaṃ.</p>
<p><a class='ref sc' id='sc8'>SC 8</a><a class='ref ms' id='ms20Ap1_153'>Ms 20Ap1_153</a><a class='ref msdiv' id='msdiv147'>Msdiv 147</a>Ambā sālā ca tilakā,<br>
pāṭalī <span class='var' id='note53' title='sinduvārikā (bj) | sinduvāritā (s2, s3) | sindhuvāritā (pts1)'>sinduvārakā</span>;<br>
Dibbagandhā sampavanti,<br>
pupphitā mama assame.</p>
<p><a class='ref sc' id='sc9'>SC 9</a><a class='ref ms' id='ms20Ap1_154'>Ms 20Ap1_154</a><a class='ref msdiv' id='msdiv148'>Msdiv 148</a>Campakā saḷalā <span class='var' id='note54' title='nimbā (mr)'>nīpā</span>,<br>
nāgapunnāgaketakā;<br>
Dibbagandhā sampavanti,<br>
pupphitā mama assame.</p>
<p><a class='ref sc' id='sc10'>SC 10</a><a class='ref ms' id='ms20Ap1_155'>Ms 20Ap1_155</a><a class='ref msdiv' id='msdiv149'>Msdiv 149</a>Atimuttā asokā ca,<br>
bhaginīmālā ca pupphitā;<br>
Aṅkolā <span class='var' id='note55' title='bimbajālā (mr)'>bimbijālā</span> ca,<br>
pupphitā mama assame.</p>
<p><a class='ref sc' id='sc11'>SC 11</a><a class='pts' id='pts1.16'></a><a class='ref ms' id='ms20Ap1_156'>Ms 20Ap1_156</a><a class='ref msdiv' id='msdiv150'>Msdiv 150</a>Ketakā <span class='var' id='note56' title='kandalī (bj, pts1) | kadalī (s2, s3)'>kandali</span> ceva,<br>
godhukā tiṇasūlikā;<br>
Dibbagandhaṃ sampavantā,<br>
sobhayanti mamassamaṃ.</p>
<p><a class='ref sc' id='sc12'>SC 12</a><a class='ref ms' id='ms20Ap1_157'>Ms 20Ap1_157</a><a class='ref msdiv' id='msdiv151'>Msdiv 151</a>Kaṇikārā kaṇṇikā ca,<br>
asanā ajjunā bahū;<br>
Dibbagandhaṃ sampavantā,<br>
sobhayanti mamassamaṃ.</p>
<p><a class='ref sc' id='sc13'>SC 13</a><a class='ref ms' id='ms20Ap1_158'>Ms 20Ap1_158</a><a class='ref msdiv' id='msdiv152'>Msdiv 152</a>Punnāgā giripunnāgā,<br>
koviḷārā ca pupphitā;<br>
Dibbagandhaṃ sampavantā,<br>
sobhayanti mamassamaṃ.</p>
<p><a class='ref sc' id='sc14'>SC 14</a><a class='ref ms' id='ms20Ap1_159'>Ms 20Ap1_159</a><a class='ref msdiv' id='msdiv153'>Msdiv 153</a>Uddhālakā ca kuṭajā,<br>
kadambā vakulā bahū;<br>
Dibbagandhaṃ sampavantā,<br>
sobhayanti mamassamaṃ.</p>
<p><a class='ref sc' id='sc15'>SC 15</a><a class='ref ms' id='ms20Ap1_160'>Ms 20Ap1_160</a><a class='ref msdiv' id='msdiv154'>Msdiv 154</a>Āḷakā isimuggā ca,<br>
kadalimātuluṅgiyo;<br>
Gandhodakena saṃvaḍḍhā,<br>
phalāni dhārayanti te.</p>
<p><a class='ref sc' id='sc16'>SC 16</a><a class='ref ms' id='ms20Ap1_161'>Ms 20Ap1_161</a><a class='ref msdiv' id='msdiv155'>Msdiv 155</a>Aññe pupphanti padumā,<br>
aññe jāyanti kesarī;<br>
Aññe opupphā padumā,<br>
pupphitā taḷāke tadā.</p>
<p><a class='ref sc' id='sc17'>SC 17</a><a class='ref ms' id='ms20Ap1_162'>Ms 20Ap1_162</a><a class='ref msdiv' id='msdiv156'>Msdiv 156</a>Gabbhaṃ gaṇhanti padumā,<br>
niddhāvanti mulāḷiyo;<br>
Siṅghāṭipattamākiṇṇā,<br>
sobhanti taḷāke tadā.</p>
<p><a class='ref sc' id='sc18'>SC 18</a><a class='ref ms' id='ms20Ap1_163'>Ms 20Ap1_163</a><a class='ref msdiv' id='msdiv157'>Msdiv 157</a>Nayitā ambagandhī ca,<br>
uttalī bandhujīvakā;<br>
Dibbagandhā sampavanti,<br>
pupphitā taḷāke tadā.</p>
<p><a class='ref sc' id='sc19'>SC 19</a><a class='ref ms' id='ms20Ap1_164'>Ms 20Ap1_164</a><a class='ref msdiv' id='msdiv158'>Msdiv 158</a>Pāṭhīnā pāvusā macchā,<br>
balajā muñjarohitā;<br>
Saṅgulā <span class='var' id='note57' title='maṅgurā (bj, mr)'>maggurā</span> ceva,<br>
vasanti taḷāke tadā.</p>
<p><a class='ref sc' id='sc20'>SC 20</a><a class='ref ms' id='ms20Ap1_165'>Ms 20Ap1_165</a><a class='ref msdiv' id='msdiv159'>Msdiv 159</a>Kumbhīlā susumārā ca,<br>
tantigāhā ca rakkhasā;<br>
<span class='var' id='note58' title='ogāhā (s2, s3) | ogahā (pts1)'>Oguhā</span> ajagarā ca,<br>
vasanti taḷāke tadā.</p>
<p><a class='ref sc' id='sc21'>SC 21</a><a class='ref ms' id='ms20Ap1_166'>Ms 20Ap1_166</a><a class='ref msdiv' id='msdiv160'>Msdiv 160</a>Pārevatā ravihaṃsā,<br>
cakkavākā nadīcarā;<br>
Kokilā sukasāḷikā,<br>
upajīvanti taṃ saraṃ.</p>
<p><a class='ref sc' id='sc22'>SC 22</a><a class='ref ms' id='ms20Ap1_167'>Ms 20Ap1_167</a><a class='ref msdiv' id='msdiv161'>Msdiv 161</a>Kukkutthakā kuḷīrakā,<br>
vane pokkharasātakā;<br>
Dindibhā suvapotā ca,<br>
upajīvanti taṃ saraṃ.</p>
<p><a class='ref sc' id='sc23'>SC 23</a><a class='pts' id='pts1.17'></a><a class='ref ms' id='ms20Ap1_168'>Ms 20Ap1_168</a><a class='ref msdiv' id='msdiv162'>Msdiv 162</a>Haṃsā koñcā mayūrā ca,<br>
kokilā <span class='var' id='note59' title='tambacūḷikā (bj) | lambacūḷakā (s2, s3)'>tambacūḷakā</span>;<br>
<span class='var' id='note60' title='pampakā (bj, c1) | campakā (s2, s3) | sampakā (pts1) | cammakā (mr)'>Pammakā</span> jīvaṃjīvā ca,<br>
upajīvanti taṃ saraṃ.</p>
<p><a class='ref sc' id='sc24'>SC 24</a><a class='ref ms' id='ms20Ap1_169'>Ms 20Ap1_169</a><a class='ref msdiv' id='msdiv163'>Msdiv 163</a>Kosikā poṭṭhasīsā ca,<br>
kurarā senakā bahū;<br>
Mahākāḷā ca sakuṇā,<br>
upajīvanti taṃ saraṃ.</p>
<p><a class='ref sc' id='sc25'>SC 25</a><a class='ref ms' id='ms20Ap1_170'>Ms 20Ap1_170</a><a class='ref msdiv' id='msdiv164'>Msdiv 164</a>Pasadā ca varāhā ca,<br>
<span class='var' id='note61' title='vakā bheraṇḍakā bahū (bj, s2, s3) | vakabheraṇḍakā bahū (pts1)'>camarā gaṇḍakā bahū</span>;<br>
Rohiccā <span class='var' id='note62' title='suggapotā (bj, pts1) | puggapotā (si) | suttapotā (s2, s3)'>sukapotā</span> ca,<br>
upajīvanti taṃ saraṃ.</p>
<p><a class='ref sc' id='sc26'>SC 26</a><a class='ref ms' id='ms20Ap1_171'>Ms 20Ap1_171</a><a class='ref msdiv' id='msdiv165'>Msdiv 165</a>Sīhabyagghā ca dīpī ca,<br>
acchakokataracchakā;<br>
Tidhā pabhinnamātaṅgā,<br>
upajīvanti taṃ saraṃ.</p>
<p><a class='ref sc' id='sc27'>SC 27</a><a class='ref ms' id='ms20Ap1_172'>Ms 20Ap1_172</a><a class='ref msdiv' id='msdiv166'>Msdiv 166</a>Kinnarā vānarā ceva,<br>
athopi vanakammikā;<br>
Cetā ca luddakā ceva,<br>
upajīvanti taṃ saraṃ.</p>
<p><a class='ref sc' id='sc28'>SC 28</a><a class='ref ms' id='ms20Ap1_173'>Ms 20Ap1_173</a><a class='ref msdiv' id='msdiv167'>Msdiv 167</a>Tindukāni piyālāni,<br>
<span class='var' id='note63' title='madhukā (bj, s2, s3, c1) | madhuke (pts1)'>madhuke</span> <span class='var' id='note64' title='kāsamāriyo (s2, s3) | sumāriyo (pts1)'>kāsumāriyo</span>;<br>
Dhuvaṃ phalāni dhārenti,<br>
avidūre mamassamaṃ.</p>
<p><a class='ref sc' id='sc29'>SC 29</a><a class='ref ms' id='ms20Ap1_174'>Ms 20Ap1_174</a><a class='ref msdiv' id='msdiv168'>Msdiv 168</a><span class='var' id='note65' title='kosumbhā (bj, s2, s3, pts1)'>Kosambā</span> <span class='var' id='note66' title='salalā nīpā (bj) | salaḷā nīpā (s2, s3) | saḷalā nīpā (pts1) | panasā ambā (?)'>saḷalā nimbā</span>,<br>
sāduphalasamāyutā;<br>
Dhuvaṃ phalāni dhārenti,<br>
avidūre mamassamaṃ.</p>
<p><a class='ref sc' id='sc30'>SC 30</a><a class='ref ms' id='ms20Ap1_175'>Ms 20Ap1_175</a><a class='ref msdiv' id='msdiv169'>Msdiv 169</a>Harītakā āmalakā,<br>
ambajambuvibhītakā;<br>
Kolā bhallātakā billā,<br>
phalāni dhārayanti te.</p>
<p><a class='ref sc' id='sc31'>SC 31</a><a class='ref ms' id='ms20Ap1_176'>Ms 20Ap1_176</a><a class='ref msdiv' id='msdiv170'>Msdiv 170</a>Āluvā ca kaḷambā ca,<br>
biḷālītakkaḷāni ca;<br>
Jīvakā sutakā ceva,<br>
bahukā mama assame.</p>
<p><a class='ref sc' id='sc32'>SC 32</a><a class='ref ms' id='ms20Ap1_177'>Ms 20Ap1_177</a><a class='ref msdiv' id='msdiv171'>Msdiv 171</a>Assamassāvidūramhi,<br>
taḷākāsuṃ sunimmitā;<br>
Acchodakā sītajalā,<br>
supatitthā manoramā.</p>
<p><a class='ref sc' id='sc33'>SC 33</a><a class='ref ms' id='ms20Ap1_178'>Ms 20Ap1_178</a><a class='ref msdiv' id='msdiv172'>Msdiv 172</a>Padumuppalasañchannā,<br>
puṇḍarīkasamāyutā;<br>
Mandālakehi sañchannā,<br>
dibbagandho pavāyati.</p>
<p><a class='ref sc' id='sc34'>SC 34</a><a class='ref ms' id='ms20Ap1_179'>Ms 20Ap1_179</a><a class='ref msdiv' id='msdiv173'>Msdiv 173</a>Evaṃ sabbaṅgasampanne,<br>
pupphite phalite vane;<br>
Sukate assame ramme,<br>
viharāmi ahaṃ tadā.</p>
<p><a class='ref sc' id='sc35'>SC 35</a><a class='ref ms' id='ms20Ap1_180'>Ms 20Ap1_180</a><a class='ref msdiv' id='msdiv174'>Msdiv 174</a>Sīlavā <span class='var' id='note67' title='vattasampanno (s2, s3)'>vatasampanno</span>,<br>
jhāyī jhānarato sadā;<br>
Pañcābhiññābalappatto,<br>
suruci nāma tāpaso.</p>
<p><a class='ref sc' id='sc36'>SC 36</a><a class='ref ms' id='ms20Ap1_181'>Ms 20Ap1_181</a><a class='ref msdiv' id='msdiv175'>Msdiv 175</a>Catuvīsasahassāni,<br>
sissā mayhaṃ upaṭṭhahuṃ;<br>
Sabbeva brāhmaṇā ete,<br>
jātimanto yasassino.</p>
<p><a class='ref sc' id='sc37'>SC 37</a><a class='ref ms' id='ms20Ap1_182'>Ms 20Ap1_182</a><a class='ref msdiv' id='msdiv176'>Msdiv 176</a>Lakkhaṇe itihāse ca,<br>
sanighaṇṭusakeṭubhe;<br>
Padakā veyyākaraṇā,<br>
sadhamme pāramiṃ gatā.</p>
<p><a class='ref sc' id='sc38'>SC 38</a><a class='pts' id='pts1.18'></a><a class='ref ms' id='ms20Ap1_183'>Ms 20Ap1_183</a><a class='ref msdiv' id='msdiv177'>Msdiv 177</a>Uppātesu nimittesu,<br>
lakkhaṇesu ca kovidā;<br>
Pathabyā bhūmantalikkhe,<br>
mama sissā susikkhitā.</p>
<p><a class='ref sc' id='sc39'>SC 39</a><a class='ref ms' id='ms20Ap1_184'>Ms 20Ap1_184</a><a class='ref msdiv' id='msdiv178'>Msdiv 178</a>Appicchā nipakā ete,<br>
appāhārā alolupā;<br>
Lābhālābhena santuṭṭhā,<br>
parivārenti maṃ sadā.</p>
<p><a class='ref sc' id='sc40'>SC 40</a><a class='ref ms' id='ms20Ap1_185'>Ms 20Ap1_185</a><a class='ref msdiv' id='msdiv179'>Msdiv 179</a>Jhāyī jhānaratā dhīrā,<br>
santacittā samāhitā;<br>
Ākiñcaññaṃ patthayantā,<br>
parivārenti maṃ sadā.</p>
<p><a class='ref sc' id='sc41'>SC 41</a><a class='ref ms' id='ms20Ap1_186'>Ms 20Ap1_186</a><a class='ref msdiv' id='msdiv180'>Msdiv 180</a>Abhiññāpāramippattā,<br>
pettike gocare ratā;<br>
Antalikkhacarā dhīrā,<br>
parivārenti maṃ sadā.</p>
<p><a class='ref sc' id='sc42'>SC 42</a><a class='ref ms' id='ms20Ap1_187'>Ms 20Ap1_187</a><a class='ref msdiv' id='msdiv181'>Msdiv 181</a>Saṃvutā chasu dvāresu,<br>
anejā rakkhitindriyā;<br>
Asaṃsaṭṭhā ca te dhīrā,<br>
mama sissā durāsadā.</p>
<p><a class='ref sc' id='sc43'>SC 43</a><a class='ref ms' id='ms20Ap1_188'>Ms 20Ap1_188</a><a class='ref msdiv' id='msdiv182'>Msdiv 182</a>Pallaṅkena nisajjāya,<br>
ṭhānacaṅkamanena ca;<br>
Vītināmenti te rattiṃ,<br>
mama sissā durāsadā.</p>
<p><a class='ref sc' id='sc44'>SC 44</a><a class='ref ms' id='ms20Ap1_189'>Ms 20Ap1_189</a><a class='ref msdiv' id='msdiv183'>Msdiv 183</a>Rajanīye na rajjanti,<br>
dussanīye na dussare;<br>
Mohanīye na muyhanti,<br>
mama sissā durāsadā.</p>
<p><a class='ref sc' id='sc45'>SC 45</a><a class='ref ms' id='ms20Ap1_190'>Ms 20Ap1_190</a><a class='ref msdiv' id='msdiv184'>Msdiv 184</a>Iddhiṃ vīmaṃsamānā te,<br>
vattanti niccakālikaṃ;<br>
<span class='var' id='note68' title='paṭhaviṃ (bj, s2, s3, pts1)'>Pathaviṃ</span> te pakampenti,<br>
sārambhena durāsadā.</p>
<p><a class='ref sc' id='sc46'>SC 46</a><a class='ref ms' id='ms20Ap1_191'>Ms 20Ap1_191</a><a class='ref msdiv' id='msdiv185'>Msdiv 185</a>Kīḷamānā ca te sissā,<br>
kīḷanti jhānakīḷitaṃ;<br>
Jambuto phalamānenti,<br>
mama sissā durāsadā.</p>
<p><a class='ref sc' id='sc47'>SC 47</a><a class='ref ms' id='ms20Ap1_192'>Ms 20Ap1_192</a><a class='ref msdiv' id='msdiv186'>Msdiv 186</a>Aññe gacchanti goyānaṃ,<br>
aññe <span class='var' id='note69' title='pubbavidehanaṃ (si, s2, s3, pts1, mr)'>pubbavidehakaṃ</span>;<br>
Aññe ca uttarakuruṃ,<br>
esanāya durāsadā.</p>
<p><a class='ref sc' id='sc48'>SC 48</a><a class='ref ms' id='ms20Ap1_193'>Ms 20Ap1_193</a><a class='ref msdiv' id='msdiv187'>Msdiv 187</a>Purato pesenti khāriṃ,<br>
pacchato ca vajanti te;<br>
Catuvīsasahassehi,<br>
chāditaṃ hoti ambaraṃ.</p>
<p><a class='ref sc' id='sc49'>SC 49</a><a class='ref ms' id='ms20Ap1_194'>Ms 20Ap1_194</a><a class='ref msdiv' id='msdiv188'>Msdiv 188</a>Aggipākī anaggī ca,<br>
dantodukkhalikāpi ca;<br>
Asmena koṭṭitā keci,<br>
pavattaphalabhojanā.</p>
<p><a class='ref sc' id='sc50'>SC 50</a><a class='ref ms' id='ms20Ap1_195'>Ms 20Ap1_195</a><a class='ref msdiv' id='msdiv189'>Msdiv 189</a>Udakorohaṇā keci,<br>
sāyaṃ pāto sucīratā;<br>
Toyābhisecanakarā,<br>
mama sissā durāsadā.</p>
<p><a class='ref sc' id='sc51'>SC 51</a><a class='ref ms' id='ms20Ap1_196'>Ms 20Ap1_196</a><a class='ref msdiv' id='msdiv190'>Msdiv 190</a>Parūḷhakacchanakhalomā,<br>
paṅkadantā rajassirā;<br>
Gandhitā sīlagandhena,<br>
mama sissā durāsadā.</p>
<p><a class='ref sc' id='sc52'>SC 52</a><a class='pts' id='pts1.19'></a><a class='ref ms' id='ms20Ap1_197'>Ms 20Ap1_197</a><a class='ref msdiv' id='msdiv191'>Msdiv 191</a>Pātova sannipatitvā,<br>
jaṭilā uggatāpanā;<br>
Lābhālābhaṃ pakittetvā,<br>
gacchanti ambare tadā.</p>
<p><a class='ref sc' id='sc53'>SC 53</a><a class='ref ms' id='ms20Ap1_198'>Ms 20Ap1_198</a><a class='ref msdiv' id='msdiv192'>Msdiv 192</a>Etesaṃ pakkamantānaṃ,<br>
mahāsaddo pavattati;<br>
Ajinacammasaddena,<br>
muditā honti devatā.</p>
<p><a class='ref sc' id='sc54'>SC 54</a><a class='ref ms' id='ms20Ap1_199'>Ms 20Ap1_199</a><a class='ref msdiv' id='msdiv193'>Msdiv 193</a>Disodisaṃ pakkamanti,<br>
antalikkhacarā isī;<br>
Sake balenupatthaddhā,<br>
te gacchanti yadicchakaṃ.</p>
<p><a class='ref sc' id='sc55'>SC 55</a><a class='ref ms' id='ms20Ap1_200'>Ms 20Ap1_200</a><a class='ref msdiv' id='msdiv194'>Msdiv 194</a>Pathavīkampakā ete,<br>
sabbeva nabhacārino;<br>
Uggatejā duppasahā,<br>
sāgarova akhobhiyā.</p>
<p><a class='ref sc' id='sc56'>SC 56</a><a class='ref ms' id='ms20Ap1_201'>Ms 20Ap1_201</a><a class='ref msdiv' id='msdiv195'>Msdiv 195</a>Ṭhānacaṅkamino keci,<br>
keci nesajjikā isī;<br>
Pavattabhojanā keci,<br>
mama sissā durāsadā.</p>
<p><a class='ref sc' id='sc57'>SC 57</a><a class='ref ms' id='ms20Ap1_202'>Ms 20Ap1_202</a><a class='ref msdiv' id='msdiv196'>Msdiv 196</a>Mettāvihārino ete,<br>
hitesī sabbapāṇinaṃ;<br>
Anattukkaṃsakā sabbe,<br>
na te vambhenti kassaci.</p>
<p><a class='ref sc' id='sc58'>SC 58</a><a class='ref ms' id='ms20Ap1_203'>Ms 20Ap1_203</a><a class='ref msdiv' id='msdiv197'>Msdiv 197</a>Sīharājāvasambhītā,<br>
gajarājāva thāmavā;<br>
Durāsadā byagghāriva,<br>
āgacchanti mamantike.</p>
<p><a class='ref sc' id='sc59'>SC 59</a><a class='ref ms' id='ms20Ap1_204'>Ms 20Ap1_204</a><a class='ref msdiv' id='msdiv198'>Msdiv 198</a>Vijjādharā devatā ca,<br>
nāgagandhabbarakkhasā;<br>
Kumbhaṇḍā dānavā garuḷā,<br>
upajīvanti taṃ saraṃ.</p>
<p><a class='ref sc' id='sc60'>SC 60</a><a class='ref ms' id='ms20Ap1_205'>Ms 20Ap1_205</a><a class='ref msdiv' id='msdiv199'>Msdiv 199</a>Te jaṭākhāribharitā,<br>
ajinuttaravāsanā;<br>
Antalikkhacarā sabbe,<br>
upajīvanti taṃ saraṃ.</p>
<p><a class='ref sc' id='sc61'>SC 61</a><a class='ref ms' id='ms20Ap1_206'>Ms 20Ap1_206</a><a class='ref msdiv' id='msdiv200'>Msdiv 200</a><span class='var' id='note70' title='tadānucchavikā (s2, s3, pts1, mr)'>Sadānucchavikā</span> ete,<br>
aññamaññaṃ sagāravā;<br>
Catubbīsasahassānaṃ,<br>
khipitasaddo na vijjati.</p>
<p><a class='ref sc' id='sc62'>SC 62</a><a class='ref ms' id='ms20Ap1_207'>Ms 20Ap1_207</a><a class='ref msdiv' id='msdiv201'>Msdiv 201</a>Pāde pādaṃ nikkhipantā,<br>
appasaddā susaṃvutā;<br>
Upasaṅkamma <span class='var' id='note71' title='sabbe te (s2, s3)'>sabbeva</span>,<br>
sirasā vandare mamaṃ.</p>
<p><a class='ref sc' id='sc63'>SC 63</a><a class='ref ms' id='ms20Ap1_208'>Ms 20Ap1_208</a><a class='ref msdiv' id='msdiv202'>Msdiv 202</a>Tehi sissehi parivuto,<br>
santehi ca tapassibhi;<br>
Vasāmi assame tattha,<br>
jhāyī jhānarato ahaṃ.</p>
<p><a class='ref sc' id='sc64'>SC 64</a><a class='ref ms' id='ms20Ap1_209'>Ms 20Ap1_209</a><a class='ref msdiv' id='msdiv203'>Msdiv 203</a>Isīnaṃ sīlagandhena,<br>
pupphagandhena cūbhayaṃ;<br>
Phalīnaṃ phalagandhena,<br>
gandhito hoti assamo.</p>
<p><a class='ref sc' id='sc65'>SC 65</a><a class='ref ms' id='ms20Ap1_210'>Ms 20Ap1_210</a><a class='ref msdiv' id='msdiv204'>Msdiv 204</a>Rattindivaṃ na jānāmi,<br>
arati me na vijjati;<br>
Sake sisse ovadanto,<br>
bhiyyo hāsaṃ labhāmahaṃ.</p>
<p><a class='ref sc' id='sc66'>SC 66</a><a class='ref ms' id='ms20Ap1_211'>Ms 20Ap1_211</a><a class='ref msdiv' id='msdiv205'>Msdiv 205</a>Pupphānaṃ pupphamānānaṃ,<br>
phalānañca vipaccataṃ;<br>
Dibbagandhā pavāyanti,<br>
sobhayantā mamassamaṃ.</p>
<p><a class='ref sc' id='sc67'>SC 67</a><a class='pts' id='pts1.20'></a><a class='ref ms' id='ms20Ap1_212'>Ms 20Ap1_212</a><a class='ref msdiv' id='msdiv206'>Msdiv 206</a>Samādhimhā vuṭṭhahitvā,<br>
ātāpī nipako ahaṃ;<br>
Khāribhāraṃ gahetvāna,<br>
vanaṃ ajjhogahiṃ ahaṃ.</p>
<p><a class='ref sc' id='sc68'>SC 68</a><a class='ref ms' id='ms20Ap1_213'>Ms 20Ap1_213</a><a class='ref msdiv' id='msdiv207'>Msdiv 207</a>Uppāte supine cāpi,<br>
Lakkhaṇesu susikkhito;<br>
<span class='var' id='note72' title='vattamānaṃ (si, mr)'>Pavattamānaṃ</span> mantapadaṃ,<br>
Dhārayāmi ahaṃ tadā.</p>
<p><a class='ref sc' id='sc69'>SC 69</a><a class='ref ms' id='ms20Ap1_214'>Ms 20Ap1_214</a><a class='ref msdiv' id='msdiv208'>Msdiv 208</a>Anomadassī bhagavā,<br>
lokajeṭṭho narāsabho;<br>
Vivekakāmo sambuddho,<br>
himavantamupāgami.</p>
<p><a class='ref sc' id='sc70'>SC 70</a><a class='ref ms' id='ms20Ap1_215'>Ms 20Ap1_215</a><a class='ref msdiv' id='msdiv209'>Msdiv 209</a>Ajjhogāhetvā himavantaṃ,<br>
aggo kāruṇiko muni;<br>
Pallaṅkaṃ ābhujitvāna,<br>
nisīdi purisuttamo.</p>
<p><a class='ref sc' id='sc71'>SC 71</a><a class='ref ms' id='ms20Ap1_216'>Ms 20Ap1_216</a><a class='ref msdiv' id='msdiv210'>Msdiv 210</a>Tamaddasāhaṃ sambuddhaṃ,<br>
sappabhāsaṃ manoramaṃ;<br>
Indīvaraṃva jalitaṃ,<br>
ādittaṃva hutāsanaṃ.</p>
<p><a class='ref sc' id='sc72'>SC 72</a><a class='ref ms' id='ms20Ap1_217'>Ms 20Ap1_217</a><a class='ref msdiv' id='msdiv211'>Msdiv 211</a>Jalantaṃ dīparukkhaṃva,<br>
vijjutaṃ <span class='var' id='note73' title='gagaṇe (c1, c2)'>gagane</span> yathā;<br>
Suphullaṃ sālarājaṃva,<br>
addasaṃ lokanāyakaṃ.</p>
<p><a class='ref sc' id='sc73'>SC 73</a><a class='ref ms' id='ms20Ap1_218'>Ms 20Ap1_218</a><a class='ref msdiv' id='msdiv212'>Msdiv 212</a>Ayaṃ nāgo mahāvīro,<br>
dukkhassantakaro muni;<br>
Imaṃ dassanamāgamma,<br>
sabbadukkhā pamuccare.</p>
<p><a class='ref sc' id='sc74'>SC 74</a><a class='ref ms' id='ms20Ap1_219'>Ms 20Ap1_219</a><a class='ref msdiv' id='msdiv213'>Msdiv 213</a>Disvānāhaṃ devadevaṃ,<br>
lakkhaṇaṃ upadhārayiṃ;<br>
Buddho nu kho na vā buddho,<br>
handa passāmi cakkhumaṃ.</p>
<p><a class='ref sc' id='sc75'>SC 75</a><a class='ref ms' id='ms20Ap1_220'>Ms 20Ap1_220</a><a class='ref msdiv' id='msdiv214'>Msdiv 214</a>Sahassārāni cakkāni,<br>
dissanti caraṇuttame;<br>
Lakkhaṇānissa disvāna,<br>
niṭṭhaṃ gacchiṃ tathāgate.</p>
<p><a class='ref sc' id='sc76'>SC 76</a><a class='ref ms' id='ms20Ap1_221'>Ms 20Ap1_221</a><a class='ref msdiv' id='msdiv215'>Msdiv 215</a>Sammajjaniṃ gahetvāna,<br>
sammajjitvānahaṃ tadā;<br>
Atha pupphe samānetvā,<br>
buddhaseṭṭhaṃ apūjayiṃ.</p>
<p><a class='ref sc' id='sc77'>SC 77</a><a class='ref ms' id='ms20Ap1_222'>Ms 20Ap1_222</a><a class='ref msdiv' id='msdiv216'>Msdiv 216</a>Pūjayitvāna taṃ buddhaṃ,<br>
oghatiṇṇamanāsavaṃ;<br>
Ekaṃsaṃ ajinaṃ katvā,<br>
namassiṃ lokanāyakaṃ.</p>
<p><a class='ref sc' id='sc78'>SC 78</a><a class='ref ms' id='ms20Ap1_223'>Ms 20Ap1_223</a><a class='ref msdiv' id='msdiv217'>Msdiv 217</a>Yena ñāṇena sambuddho,<br>
<span class='var' id='note74' title='viharittha (bj) | vihareti (mr)'>viharati</span> anāsavo;<br>
Taṃ ñāṇaṃ kittayissāmi,<br>
suṇātha mama bhāsato.</p>
<p><a class='ref sc' id='sc79'>SC 79</a><a class='ref ms' id='ms20Ap1_224'>Ms 20Ap1_224</a><a class='ref msdiv' id='msdiv218'>Msdiv 218</a>‘<span class='var' id='note75' title='samuddharayimaṃ (s2, s3)'>Samuddharasimaṃ</span> lokaṃ,<br>
sayambhū amitodaya;<br>
Tava dassanamāgamma,<br>
kaṅkhāsotaṃ taranti te.</p>
<p><a class='ref sc' id='sc80'>SC 80</a><a class='ref ms' id='ms20Ap1_225'>Ms 20Ap1_225</a><a class='ref msdiv' id='msdiv219'>Msdiv 219</a>Tuvaṃ satthā ca ketu ca,<br>
dhajo yūpo ca pāṇinaṃ;<br>
<span class='var' id='note76' title='parāyano (s2, s3, pts1, mr)'>Parāyaṇo</span> patiṭṭhā ca,<br>
dīpo ca dvipaduttamo.</p>
<p><a class='ref sc' id='sc81'>SC 81</a><a class='ref ms' id='ms20Ap1_226'>Ms 20Ap1_226</a><a class='ref msdiv' id='msdiv220'>Msdiv 220</a>Sakkā samudde udakaṃ,<br>
pametuṃ āḷhakena vā;<br>
Na tveva tava sabbaññu,<br>
ñāṇaṃ sakkā pametave.</p>
<p><a class='ref sc' id='sc82'>SC 82</a><a class='ref ms' id='ms20Ap1_227'>Ms 20Ap1_227</a><a class='ref msdiv' id='msdiv221'>Msdiv 221</a>Dhāretuṃ pathaviṃ sakkā,<br>
ṭhapetvā tulamaṇḍale;<br>
Na tveva tava sabbaññu,<br>
ñāṇaṃ sakkā dharetave.</p>
<p><a class='ref sc' id='sc83'>SC 83</a><a class='pts' id='pts1.21'></a><a class='ref ms' id='ms20Ap1_228'>Ms 20Ap1_228</a><a class='ref msdiv' id='msdiv222'>Msdiv 222</a>Ākāso minituṃ sakkā,<br>
rajjuyā aṅgulena vā;<br>
Na tveva tava sabbaññu,<br>
ñāṇaṃ sakkā pametave.</p>
<p><a class='ref sc' id='sc84'>SC 84</a><a class='ref ms' id='ms20Ap1_229'>Ms 20Ap1_229</a><a class='ref msdiv' id='msdiv223'>Msdiv 223</a>Mahāsamudde udakaṃ,<br>
<span class='var' id='note77' title='paṭhaviṃ cākhilaṃ jahe (bj) | paṭhaviñcākhilañjahe (s2, s3) | paṭhaviṃ cākhilañjahe (pts1)'>pathavī cākhilājaṭaṃ</span>;<br>
Buddhañāṇaṃ upādāya,<br>
upamāto na yujjare.</p>
<p><a class='ref sc' id='sc85'>SC 85</a><a class='ref ms' id='ms20Ap1_230'>Ms 20Ap1_230</a><a class='ref msdiv' id='msdiv224'>Msdiv 224</a>Sadevakassa lokassa,<br>
cittaṃ yesaṃ pavattati;<br>
<span class='var' id='note78' title='antojālīkatā (bj, mr) | antojāligatā (s2, s3)'>Antojālagatā</span> ete,<br>
tava ñāṇamhi cakkhuma.</p>
<p><a class='ref sc' id='sc86'>SC 86</a><a class='ref ms' id='ms20Ap1_231'>Ms 20Ap1_231</a><a class='ref msdiv' id='msdiv225'>Msdiv 225</a>Yena ñāṇena pattosi,<br>
kevalaṃ bodhimuttamaṃ;<br>
Tena ñāṇena sabbaññu,<br>
maddasī paratitthiye’.</p>
<p><a class='ref sc' id='sc87'>SC 87</a><a class='ref ms' id='ms20Ap1_232'>Ms 20Ap1_232</a><a class='ref msdiv' id='msdiv226'>Msdiv 226</a>Imā gāthā thavitvāna,<br>
suruci nāma tāpaso;<br>
Ajinaṃ pattharitvāna,<br>
pathaviyaṃ nisīdi so.</p>
<p><a class='ref sc' id='sc88'>SC 88</a><a class='ref ms' id='ms20Ap1_233'>Ms 20Ap1_233</a><a class='ref msdiv' id='msdiv227'>Msdiv 227</a>‘Cullāsītisahassāni,<br>
ajjhogāḷho mahaṇṇave;<br>
Accuggato tāvadeva,<br>
girirājā pavuccati.</p>
<p><a class='ref sc' id='sc89'>SC 89</a><a class='ref ms' id='ms20Ap1_234'>Ms 20Ap1_234</a><a class='ref msdiv' id='msdiv228'>Msdiv 228</a>Tāva accuggato neru,<br>
āyato vitthato ca so;<br>
Cuṇṇito aṇubhedena,<br>
<span class='var' id='note79' title='... sahassiyo (s2, s3, pts1, mr)'>koṭisatasahassaso</span>.</p>
<p><a class='ref sc' id='sc90'>SC 90</a><a class='ref ms' id='ms20Ap1_235'>Ms 20Ap1_235</a><a class='ref msdiv' id='msdiv229'>Msdiv 229</a>Lakkhe ṭhapiyamānamhi,<br>
parikkhayamagacchatha;<br>
Na tveva tava sabbaññu,<br>
ñāṇaṃ sakkā pametave.</p>
<p><a class='ref sc' id='sc91'>SC 91</a><a class='ref ms' id='ms20Ap1_236'>Ms 20Ap1_236</a><a class='ref msdiv' id='msdiv230'>Msdiv 230</a>Sukhumacchikena jālena,<br>
udakaṃ yo parikkhipe;<br>
Ye keci udake pāṇā,<br>
antojālagatā siyuṃ.</p>
<p><a class='ref sc' id='sc92'>SC 92</a><a class='ref ms' id='ms20Ap1_237'>Ms 20Ap1_237</a><a class='ref msdiv' id='msdiv231'>Msdiv 231</a>Tatheva hi mahāvīra,<br>
ye keci puthutitthiyā;<br>
<span class='var' id='note80' title='diṭṭhigahanapakkhantā (bj) | diṭṭhiggahaṇapakkhantā (s2, s3) | ditthīgahanapakkhandā (pts1)'>Diṭṭhigahanapakkhandā</span>,<br>
parāmāsena mohitā.</p>
<p><a class='ref sc' id='sc93'>SC 93</a><a class='ref ms' id='ms20Ap1_238'>Ms 20Ap1_238</a><a class='ref msdiv' id='msdiv232'>Msdiv 232</a>Tava suddhena ñāṇena,<br>
anāvaraṇadassinā;<br>
Antojālagatā ete,<br>
ñāṇaṃ te nātivattare’.</p>
<p><a class='ref sc' id='sc94'>SC 94</a><a class='ref ms' id='ms20Ap1_239'>Ms 20Ap1_239</a><a class='ref msdiv' id='msdiv233'>Msdiv 233</a>Bhagavā tamhi samaye,<br>
anomadassī mahāyaso;<br>
Vuṭṭhahitvā samādhimhā,<br>
disaṃ olokayī jino.</p>
<p><a class='ref sc' id='sc95'>SC 95</a><a class='ref ms' id='ms20Ap1_240'>Ms 20Ap1_240</a><a class='ref msdiv' id='msdiv234'>Msdiv 234</a>Anomadassimunino,<br>
Nisabho nāma sāvako;<br>
Parivuto satasahassehi,<br>
Santacittehi tādibhi.</p>
<p><a class='ref sc' id='sc96'>SC 96</a><a class='ref ms' id='ms20Ap1_241'>Ms 20Ap1_241</a><a class='ref msdiv' id='msdiv235'>Msdiv 235</a>Khīṇāsavehi suddhehi,<br>
chaḷabhiññehi jhāyibhi;<br>
Cittamaññāya buddhassa,<br>
upesi lokanāyakaṃ.</p>
<p><a class='ref sc' id='sc97'>SC 97</a><a class='ref ms' id='ms20Ap1_242'>Ms 20Ap1_242</a><a class='ref msdiv' id='msdiv236'>Msdiv 236</a>Antalikkhe ṭhitā tattha,<br>
padakkhiṇamakaṃsu te;<br>
Namassantā pañjalikā,<br>
<span class='var' id='note81' title='oruhuṃ (s2, s3) | orohuṃ (pts1)'>otaruṃ</span> buddhasantike.</p>
<p><a class='ref sc' id='sc98'>SC 98</a><a class='ref ms' id='ms20Ap1_243'>Ms 20Ap1_243</a><a class='ref msdiv' id='msdiv237'>Msdiv 237</a>Anomadassī bhagavā,<br>
lokajeṭṭho narāsabho;<br>
Bhikkhusaṃghe nisīditvā,<br>
sītaṃ pātukarī jino.</p>
<p><a class='ref sc' id='sc99'>SC 99</a><a class='ref ms' id='ms20Ap1_244'>Ms 20Ap1_244</a><a class='ref msdiv' id='msdiv238'>Msdiv 238</a>Varuṇo nāmupaṭṭhāko,<br>
anomadassissa satthuno;<br>
Ekaṃsaṃ cīvaraṃ katvā,<br>
apucchi lokanāyakaṃ.</p>
<p><a class='ref sc' id='sc100'>SC 100</a><a class='pts' id='pts1.22'></a><a class='ref ms' id='ms20Ap1_245'>Ms 20Ap1_245</a><a class='ref msdiv' id='msdiv239'>Msdiv 239</a>‘Ko nu kho bhagavā hetu,<br>
sitakammassa satthuno;<br>
Na hi buddhā ahetūhi,<br>
sitaṃ pātukaronti te’.</p>
<p><a class='ref sc' id='sc101'>SC 101</a><a class='ref ms' id='ms20Ap1_246'>Ms 20Ap1_246</a><a class='ref msdiv' id='msdiv240'>Msdiv 240</a>Anomadassī bhagavā,<br>
lokajeṭṭho narāsabho;<br>
Bhikkhumajjhe nisīditvā,<br>
imaṃ gāthaṃ abhāsatha.</p>
<p><a class='ref sc' id='sc102'>SC 102</a><a class='ref ms' id='ms20Ap1_247'>Ms 20Ap1_247</a><a class='ref msdiv' id='msdiv241'>Msdiv 241</a>‘Yo maṃ pupphena pūjesi,<br>
ñāṇañcāpi anutthavi;<br>
Tamahaṃ kittayissāmi,<br>
suṇotha mama bhāsato’.</p>
<p><a class='ref sc' id='sc103'>SC 103</a><a class='ref ms' id='ms20Ap1_248'>Ms 20Ap1_248</a><a class='ref msdiv' id='msdiv242'>Msdiv 242</a>Buddhassa giramaññāya,<br>
sabbe devā samāgatā;<br>
Saddhammaṃ sotukāmā te,<br>
sambuddhamupasaṅkamuṃ.</p>
<p><a class='ref sc' id='sc104'>SC 104</a><a class='ref ms' id='ms20Ap1_249'>Ms 20Ap1_249</a><a class='ref msdiv' id='msdiv243'>Msdiv 243</a>Dasasu lokadhātūsu,<br>
devakāyā mahiddhikā;<br>
Saddhammaṃ sotukāmā te,<br>
sambuddhamupasaṅkamuṃ.</p>
<p><a class='ref sc' id='sc105'>SC 105</a><a class='ref ms' id='ms20Ap1_250'>Ms 20Ap1_250</a><a class='ref msdiv' id='msdiv244'>Msdiv 244</a>‘Hatthī assā rathā pattī,<br>
senā ca caturaṅginī;<br>
Parivāressantimaṃ niccaṃ,<br>
buddhapūjāyidaṃ phalaṃ.</p>
<p><a class='ref sc' id='sc106'>SC 106</a><a class='ref ms' id='ms20Ap1_251'>Ms 20Ap1_251</a><a class='ref msdiv' id='msdiv245'>Msdiv 245</a>Saṭṭhitūriyasahassāni,<br>
bheriyo samalaṅkatā;<br>
Upaṭṭhissantimaṃ niccaṃ,<br>
buddhapūjāyidaṃ phalaṃ.</p>
<p><a class='ref sc' id='sc107'>SC 107</a><a class='ref ms' id='ms20Ap1_252'>Ms 20Ap1_252</a><a class='ref msdiv' id='msdiv246'>Msdiv 246</a>Soḷasitthisahassāni,<br>
nāriyo samalaṅkatā;<br>
Vicittavatthābharaṇā,<br>
āmuttamaṇikuṇḍalā.</p>
<p><a class='ref sc' id='sc108'>SC 108</a><a class='ref ms' id='ms20Ap1_253'>Ms 20Ap1_253</a><a class='ref msdiv' id='msdiv247'>Msdiv 247</a>Aḷārapamhā hasulā,<br>
susaññā tanumajjhimā;<br>
Parivāressantimaṃ niccaṃ,<br>
buddhapūjāyidaṃ phalaṃ.</p>
<p><a class='ref sc' id='sc109'>SC 109</a><a class='ref ms' id='ms20Ap1_254'>Ms 20Ap1_254</a><a class='ref msdiv' id='msdiv248'>Msdiv 248</a>Kappasatasahassāni,<br>
devaloke ramissati;<br>
Sahassakkhattuṃ cakkavattī,<br>
rājā raṭṭhe bhavissati.</p>
<p><a class='ref sc' id='sc110'>SC 110</a><a class='ref ms' id='ms20Ap1_255'>Ms 20Ap1_255</a><a class='ref msdiv' id='msdiv249'>Msdiv 249</a>Sahassakkhattuṃ devindo,<br>
devarajjaṃ karissati;<br>
Padesarajjaṃ vipulaṃ,<br>
gaṇanāto <span class='var' id='note82' title='asaṅkhayaṃ (s2, s3, mr)'>asaṅkhiyaṃ</span>.</p>
<p><a class='ref sc' id='sc111'>SC 111</a><a class='ref ms' id='ms20Ap1_256'>Ms 20Ap1_256</a><a class='ref msdiv' id='msdiv250'>Msdiv 250</a><span class='var' id='note83' title='pacchimabhave sampatte (bj) | pacchimebhave sampatte (pts1)'>Pacchime bhavasampatte</span>,<br>
manussattaṃ gamissati;<br>
Brāhmaṇī sāriyā nāma,<br>
dhārayissati kucchinā.</p>
<p><a class='ref sc' id='sc112'>SC 112</a><a class='ref ms' id='ms20Ap1_257'>Ms 20Ap1_257</a><a class='ref msdiv' id='msdiv251'>Msdiv 251</a>Mātuyā nāmagottena,<br>
paññāyissatiyaṃ naro;<br>
Sāriputtoti nāmena,<br>
tikkhapañño bhavissati.</p>
<p><a class='ref sc' id='sc113'>SC 113</a><a class='ref ms' id='ms20Ap1_258'>Ms 20Ap1_258</a><a class='ref msdiv' id='msdiv252'>Msdiv 252</a>Asītikoṭī chaḍḍetvā,<br>
pabbajissatikiñcano;<br>
Gavesanto santipadaṃ,<br>
carissati mahiṃ imaṃ.</p>
<p><a class='ref sc' id='sc114'>SC 114</a><a class='ref ms' id='ms20Ap1_259'>Ms 20Ap1_259</a><a class='ref msdiv' id='msdiv253'>Msdiv 253</a>Apparimeyye ito kappe,<br>
okkākakulasambhavo;<br>
Gotamo nāma gottena,<br>
satthā loke bhavissati.</p>
<p><a class='ref sc' id='sc115'>SC 115</a><a class='ref ms' id='ms20Ap1_260'>Ms 20Ap1_260</a><a class='ref msdiv' id='msdiv254'>Msdiv 254</a>Tassa dhammesu dāyādo,<br>
oraso dhammanimmito;<br>
Sāriputtoti nāmena,<br>
hessati aggasāvako.</p>
<p><a class='ref sc' id='sc116'>SC 116</a><a class='pts' id='pts1.23'></a><a class='ref ms' id='ms20Ap1_261'>Ms 20Ap1_261</a><a class='ref msdiv' id='msdiv255'>Msdiv 255</a>Ayaṃ <span class='var' id='note84' title='bhāgīrasī (s2, s3, pts1, mr)'>bhāgīrathī</span> gaṅgā,<br>
himavantā pabhāvitā;<br>
Mahāsamuddamappeti,<br>
tappayantī <span class='var' id='note85' title='mahodadhī (?)'>mahodadhiṃ</span>.</p>
<p><a class='ref sc' id='sc117'>SC 117</a><a class='ref ms' id='ms20Ap1_262'>Ms 20Ap1_262</a><a class='ref msdiv' id='msdiv256'>Msdiv 256</a>Tathevāyaṃ sāriputto,<br>
sake tīsu visārado;<br>
Paññāya pāramiṃ gantvā,<br>
tappayissati <span class='var' id='note86' title='pāṇino (bj, s2, s3, pts1)'>pāṇine</span>.</p>
<p><a class='ref sc' id='sc118'>SC 118</a><a class='ref ms' id='ms20Ap1_263'>Ms 20Ap1_263</a><a class='ref msdiv' id='msdiv257'>Msdiv 257</a>Himavantamupādāya,<br>
sāgarañca mahodadhiṃ;<br>
Etthantare yaṃ pulinaṃ,<br>
gaṇanāto asaṅkhiyaṃ.</p>
<p><a class='ref sc' id='sc119'>SC 119</a><a class='ref ms' id='ms20Ap1_264'>Ms 20Ap1_264</a><a class='ref msdiv' id='msdiv258'>Msdiv 258</a>Tampi sakkā asesena,<br>
saṅkhātuṃ gaṇanā yathā;<br>
Na tveva sāriputtassa,<br>
paññāyanto bhavissati.</p>
<p><a class='ref sc' id='sc120'>SC 120</a><a class='ref ms' id='ms20Ap1_265'>Ms 20Ap1_265</a><a class='ref msdiv' id='msdiv259'>Msdiv 259</a>Lakkhe ṭhapiyamānamhi,<br>
khīye gaṅgāya vālukā;<br>
Na tveva sāriputtassa,<br>
paññāyanto bhavissati.</p>
<p><a class='ref sc' id='sc121'>SC 121</a><a class='ref ms' id='ms20Ap1_266'>Ms 20Ap1_266</a><a class='ref msdiv' id='msdiv260'>Msdiv 260</a>Mahāsamudde ūmiyo,<br>
gaṇanāto asaṅkhiyā;<br>
Tatheva sāriputtassa,<br>
paññāyanto na hessati.</p>
<p><a class='ref sc' id='sc122'>SC 122</a><a class='ref ms' id='ms20Ap1_267'>Ms 20Ap1_267</a><a class='ref msdiv' id='msdiv261'>Msdiv 261</a>Ārādhayitvā sambuddhaṃ,<br>
gotamaṃ sakyapuṅgavaṃ;<br>
Paññāya pāramiṃ gantvā,<br>
hessati aggasāvako.</p>
<p><a class='ref sc' id='sc123'>SC 123</a><a class='ref ms' id='ms20Ap1_268'>Ms 20Ap1_268</a><a class='ref msdiv' id='msdiv262'>Msdiv 262</a>Pavattitaṃ dhammacakkaṃ,<br>
sakyaputtena tādinā;<br>
Anuvattessati sammā,<br>
vassento dhammavuṭṭhiyo.</p>
<p><a class='ref sc' id='sc124'>SC 124</a><a class='ref ms' id='ms20Ap1_269'>Ms 20Ap1_269</a><a class='ref msdiv' id='msdiv263'>Msdiv 263</a>Sabbametaṃ abhiññāya,<br>
gotamo sakyapuṅgavo;<br>
Bhikkhusaṃghe nisīditvā,<br>
aggaṭṭhāne ṭhapessati’.</p>
<p><a class='ref sc' id='sc125'>SC 125</a><a class='ref ms' id='ms20Ap1_270'>Ms 20Ap1_270</a><a class='ref msdiv' id='msdiv264'>Msdiv 264</a>Aho me sukataṃ kammaṃ,<br>
anomadassissa satthuno;<br>
<span class='var' id='note87' title='yassādhikāraṃ (s2, s3)'>Yassāhaṃ kāraṃ</span> katvāna,<br>
sabbattha pāramiṃ gato.</p>
<p><a class='ref sc' id='sc126'>SC 126</a><a class='ref ms' id='ms20Ap1_271'>Ms 20Ap1_271</a><a class='ref msdiv' id='msdiv265'>Msdiv 265</a>Aparimeyye kataṃ kammaṃ,<br>
phalaṃ dassesi me idha;<br>
Sumutto saravegova,<br>
kilese jhāpayiṃ ahaṃ.</p>
<p><a class='ref sc' id='sc127'>SC 127</a><a class='ref ms' id='ms20Ap1_272'>Ms 20Ap1_272</a><a class='ref msdiv' id='msdiv266'>Msdiv 266</a>Asaṅkhataṃ gavesanto,<br>
nibbānaṃ acalaṃ padaṃ;<br>
Vicinaṃ titthiye sabbe,<br>
esāhaṃ saṃsariṃ bhave.</p>
<p><a class='ref sc' id='sc128'>SC 128</a><a class='ref ms' id='ms20Ap1_273'>Ms 20Ap1_273</a><a class='ref msdiv' id='msdiv267'>Msdiv 267</a>Yathāpi byādhito poso,<br>
pariyeseyya osadhaṃ;<br>
Vicineyya <span class='var' id='note88' title='dhanaṃ (s2, s3, mr)'>vanaṃ</span> sabbaṃ,<br>
byādhito parimuttiyā.</p>
<p><a class='ref sc' id='sc129'>SC 129</a><a class='ref ms' id='ms20Ap1_274'>Ms 20Ap1_274</a><a class='ref msdiv' id='msdiv268'>Msdiv 268</a>Asaṅkhataṃ gavesanto,<br>
nibbānaṃ amataṃ padaṃ;<br>
<span class='var' id='note89' title='avyākiṇṇaṃ (pts1) | abbocchinnaṃ (aṭṭha.)'>Abbokiṇṇaṃ</span> pañcasataṃ,<br>
pabbajiṃ isipabbajaṃ.</p>
<p><a class='ref sc' id='sc130'>SC 130</a><a class='ref ms' id='ms20Ap1_275'>Ms 20Ap1_275</a><a class='ref msdiv' id='msdiv269'>Msdiv 269</a>Jaṭābhārena bharito,<br>
ajinuttaranivāsano;<br>
Abhiññāpāramiṃ gantvā,<br>
brahmalokaṃ agacchihaṃ.</p>
<p><a class='ref sc' id='sc131'>SC 131</a><a class='pts' id='pts1.24'></a><a class='ref ms' id='ms20Ap1_276'>Ms 20Ap1_276</a><a class='ref msdiv' id='msdiv270'>Msdiv 270</a>Natthi bāhirake suddhi,<br>
ṭhapetvā jinasāsanaṃ;<br>
Ye keci buddhimā sattā,<br>
sujjhanti jinasāsane.</p>
<p><a class='ref sc' id='sc132'>SC 132</a><a class='ref ms' id='ms20Ap1_277'>Ms 20Ap1_277</a><a class='ref msdiv' id='msdiv271'>Msdiv 271</a><span class='var' id='note90' title='atthakāmaṃ mamaṃ etaṃ (si) | atthakāmaṃ mamametaṃ (s2, s3, pts1) | atthakāramayaṃ (mr)'>Attakāramayaṃ etaṃ</span>,<br>
nayidaṃ itihītihaṃ;<br>
Asaṅkhataṃ gavesanto,<br>
<span class='var' id='note91' title='kutitthaṃ (bj, s2, s3, pts1)'>kutitthe</span> sañcariṃ ahaṃ.</p>
<p><a class='ref sc' id='sc133'>SC 133</a><a class='ref ms' id='ms20Ap1_278'>Ms 20Ap1_278</a><a class='ref msdiv' id='msdiv272'>Msdiv 272</a>Yathā sāratthiko poso,<br>
kadaliṃ chetvāna phālaye;<br>
Na tattha sāraṃ vindeyya,<br>
sārena rittako hi so.</p>
<p><a class='ref sc' id='sc134'>SC 134</a><a class='ref ms' id='ms20Ap1_279'>Ms 20Ap1_279</a><a class='ref msdiv' id='msdiv273'>Msdiv 273</a>Tatheva titthiyā loke,<br>
nānādiṭṭhī bahujjanā;<br>
Asaṅkhatena rittāse,<br>
sārena kadalī yathā.</p>
<p><a class='ref sc' id='sc135'>SC 135</a><a class='ref ms' id='ms20Ap1_280'>Ms 20Ap1_280</a><a class='ref msdiv' id='msdiv274'>Msdiv 274</a>Pacchime bhavasampatte,<br>
brahmabandhu ahosahaṃ;<br>
Mahābhogaṃ chaḍḍetvāna,<br>
pabbajiṃ anagāriyaṃ”.</p>
</blockquote>
<p class='endsutta'><a class='ref sc' id='sc136'>SC 136</a><a class='ref ms' id='ms20Ap1_281'>Ms 20Ap1_281</a>Paṭhamabhāṇavāraṃ.</p>
<blockquote class='gatha'>
<p><a class='ref sc' id='sc137'>SC 137</a><a class='ref ms' id='ms20Ap1_282'>Ms 20Ap1_282</a><a class='ref msdiv' id='msdiv275'>Msdiv 275</a>“Ajjhāyako mantadharo,<br>
tiṇṇaṃ vedāna pāragū;<br>
Brāhmaṇo <span class='var' id='note92' title='sañjayo (bj, s2, s3, pts1)'>sañcayo</span> nāma,<br>
tassa mūle vasāmahaṃ.</p>
<p><a class='ref sc' id='sc138'>SC 138</a><a class='ref ms' id='ms20Ap1_283'>Ms 20Ap1_283</a><a class='ref msdiv' id='msdiv276'>Msdiv 276</a>Sāvako te mahāvīra,<br>
assaji nāma brāhmaṇo;<br>
Durāsado uggatejo,<br>
piṇḍāya caratī tadā.</p>
<p><a class='ref sc' id='sc139'>SC 139</a><a class='ref ms' id='ms20Ap1_284'>Ms 20Ap1_284</a><a class='ref msdiv' id='msdiv277'>Msdiv 277</a>Tamaddasāsiṃ sappaññaṃ,<br>
muniṃ mone samāhitaṃ;<br>
Santacittaṃ mahānāgaṃ,<br>
suphullaṃ padumaṃ yathā.</p>
<p><a class='ref sc' id='sc140'>SC 140</a><a class='ref ms' id='ms20Ap1_285'>Ms 20Ap1_285</a><a class='ref msdiv' id='msdiv278'>Msdiv 278</a>Disvā me cittamuppajji,<br>
sudantaṃ suddhamānasaṃ;<br>
Usabhaṃ pavaraṃ vīraṃ,<br>
arahāyaṃ bhavissati.</p>
<p><a class='ref sc' id='sc141'>SC 141</a><a class='ref ms' id='ms20Ap1_286'>Ms 20Ap1_286</a><a class='ref msdiv' id='msdiv279'>Msdiv 279</a>Pāsādiko iriyati,<br>
abhirūpo susaṃvuto;<br>
Uttame damathe danto,<br>
amatadassī bhavissati.</p>
<p><a class='ref sc' id='sc142'>SC 142</a><a class='ref ms' id='ms20Ap1_287'>Ms 20Ap1_287</a><a class='ref msdiv' id='msdiv280'>Msdiv 280</a>Yannūnāhaṃ uttamatthaṃ,<br>
puccheyyaṃ tuṭṭhamānasaṃ;<br>
So me puṭṭho kathessati,<br>
paṭipucchāmahaṃ tadā.</p>
<p><a class='ref sc' id='sc143'>SC 143</a><a class='ref ms' id='ms20Ap1_288'>Ms 20Ap1_288</a><a class='ref msdiv' id='msdiv281'>Msdiv 281</a><span class='var' id='note93' title='piṇḍacāraṃ (s2, s3, pts1)'>Piṇḍapātaṃ</span> carantassa,<br>
pacchato agamāsahaṃ;<br>
Okāsaṃ paṭimānento,<br>
pucchituṃ amataṃ padaṃ.</p>
<p><a class='ref sc' id='sc144'>SC 144</a><a class='ref ms' id='ms20Ap1_289'>Ms 20Ap1_289</a><a class='ref msdiv' id='msdiv282'>Msdiv 282</a>Vīthintare anuppattaṃ,<br>
upagantvāna pucchahaṃ;<br>
‘Kathaṃ gottosi tvaṃ vīra,<br>
kassa sissosi mārisa’.</p>
<p><a class='ref sc' id='sc145'>SC 145</a><a class='ref ms' id='ms20Ap1_290'>Ms 20Ap1_290</a><a class='ref msdiv' id='msdiv283'>Msdiv 283</a>So me puṭṭho viyākāsi,<br>
asambhītova kesarī;<br>
‘Buddho loke samuppanno,<br>
tassa sissomhi āvuso’.</p>
<p><a class='ref sc' id='sc146'>SC 146</a><a class='pts' id='pts1.25'></a><a class='ref ms' id='ms20Ap1_291'>Ms 20Ap1_291</a><a class='ref msdiv' id='msdiv284'>Msdiv 284</a>‘Kīdisaṃ te mahāvīra,<br>
anujāta mahāyasa;<br>
Buddhassa sāsanaṃ dhammaṃ,<br>
sādhu me kathayassu bho’.</p>
<p><a class='ref sc' id='sc147'>SC 147</a><a class='ref ms' id='ms20Ap1_292'>Ms 20Ap1_292</a><a class='ref msdiv' id='msdiv285'>Msdiv 285</a>So me puṭṭho kathī sabbaṃ,<br>
gambhīraṃ nipuṇaṃ padaṃ;<br>
Taṇhāsallassa hantāraṃ,<br>
sabbadukkhāpanūdanaṃ.</p>
<p><a class='ref sc' id='sc148'>SC 148</a><a class='ref ms' id='ms20Ap1_293'>Ms 20Ap1_293</a><a class='ref msdiv' id='msdiv286'>Msdiv 286</a>‘Ye dhammā hetuppabhavā,<br>
Tesaṃ hetuṃ tathāgato āha;<br>
Tesañca yo nirodho,<br>
Evaṃvādī mahāsamaṇo’.</p>
<p><a class='ref sc' id='sc149'>SC 149</a><a class='ref ms' id='ms20Ap1_294'>Ms 20Ap1_294</a><a class='ref msdiv' id='msdiv287'>Msdiv 287</a>Sohaṃ vissajjite pañhe,<br>
paṭhamaṃ phalamajjhagaṃ;<br>
Virajo vimalo āsiṃ,<br>
sutvāna jinasāsanaṃ.</p>
<p><a class='ref sc' id='sc150'>SC 150</a><a class='ref ms' id='ms20Ap1_295'>Ms 20Ap1_295</a><a class='ref msdiv' id='msdiv288'>Msdiv 288</a>Sutvāna munino vākyaṃ,<br>
passitvā dhammamuttamaṃ;<br>
Pariyogāḷhasaddhammo,<br>
imaṃ gāthamabhāsahaṃ.</p>
<p><a class='ref sc' id='sc151'>SC 151</a><a class='ref ms' id='ms20Ap1_296'>Ms 20Ap1_296</a><a class='ref msdiv' id='msdiv289'>Msdiv 289</a>‘Eseva dhammo yadi tāvadeva,<br>
<span class='var' id='note96' title='paccabyathā (bj, s2, s3, pts1) | paccabyattha (^pi-tv-kd1#220 [Mahākhandhaka/ Sāriputtamoggallānapabbajjākathā], ^pi-tv-kd1#227 [Mahākhandhaka/ Sāriputtamoggallānapabbajjākathā])'>Paccabyatha</span> padamasokaṃ;<br>
Adiṭṭhaṃ abbhatītaṃ,<br>
Bahukehi kappanahutehi’.</p>
<p><a class='ref sc' id='sc152'>SC 152</a><a class='ref ms' id='ms20Ap1_297'>Ms 20Ap1_297</a><a class='ref msdiv' id='msdiv290'>Msdiv 290</a>Svāhaṃ dhammaṃ gavesanto,<br>
kutitthe sañcariṃ ahaṃ;<br>
So me attho anuppatto,<br>
kālo me nappamajjituṃ.</p>
<p><a class='ref sc' id='sc153'>SC 153</a><a class='ref ms' id='ms20Ap1_298'>Ms 20Ap1_298</a><a class='ref msdiv' id='msdiv291'>Msdiv 291</a>Tositohaṃ assajinā,<br>
patvāna acalaṃ padaṃ;<br>
Sahāyakaṃ gavesanto,<br>
assamaṃ agamāsahaṃ.</p>
<p><a class='ref sc' id='sc154'>SC 154</a><a class='ref ms' id='ms20Ap1_299'>Ms 20Ap1_299</a><a class='ref msdiv' id='msdiv292'>Msdiv 292</a>Dūratova mamaṃ disvā,<br>
sahāyo me susikkhito;<br>
<span class='var' id='note97' title='iriyāpathaṃ mamaṃ disvā (mr)'>Iriyāpathasampanno</span>,<br>
idaṃ vacanamabravi.</p>
<p><a class='ref sc' id='sc155'>SC 155</a><a class='ref ms' id='ms20Ap1_300'>Ms 20Ap1_300</a><a class='ref msdiv' id='msdiv293'>Msdiv 293</a>‘Pasannamukhanettosi,<br>
munibhāvova dissati;<br>
Amatādhigato kacci,<br>
nibbānamaccutaṃ padaṃ.</p>
<p><a class='ref sc' id='sc156'>SC 156</a><a class='ref ms' id='ms20Ap1_301'>Ms 20Ap1_301</a><a class='ref msdiv' id='msdiv294'>Msdiv 294</a>Subhānurūpo āyāsi,<br>
āneñjakārito viya;<br>
<span class='var' id='note98' title='dantova dantadamathe (bj, s2, s3) | dantovuttamadamathe (si) | dantoca uttamadamathe (pts1)'>Dantova dantadamatho</span>,<br>
upasantosi brāhmaṇa’.</p>
<p><a class='ref sc' id='sc157'>SC 157</a><a class='ref ms' id='ms20Ap1_302'>Ms 20Ap1_302</a><a class='ref msdiv' id='msdiv295'>Msdiv 295</a>‘Amataṃ mayādhigataṃ,<br>
sokasallāpanūdanaṃ;<br>
Tvampi taṃ <span class='var' id='note99' title='adhigacchāhi (bj) | adhigacchasi (si) | adhigacchehi (s2, s3, pts1) | adhigatosi (?)'>adhigacchesi</span>,<br>
gacchāma buddhasantikaṃ’.</p>
<p><a class='ref sc' id='sc158'>SC 158</a><a class='ref ms' id='ms20Ap1_303'>Ms 20Ap1_303</a><a class='ref msdiv' id='msdiv296'>Msdiv 296</a>Sādhūti so paṭissutvā,<br>
sahāyo me susikkhito;<br>
Hatthena hatthaṃ gaṇhitvā,<br>
<span class='var' id='note100' title='upāgami (bj) | upāgamma (s2, s3) | upāgamī (pts1)'>upagamma</span> tavantikaṃ.</p>
<p><a class='ref sc' id='sc159'>SC 159</a><a class='ref ms' id='ms20Ap1_304'>Ms 20Ap1_304</a><a class='ref msdiv' id='msdiv297'>Msdiv 297</a>Ubhopi pabbajissāma,<br>
sakyaputta tavantike;<br>
Tava sāsanamāgamma,<br>
viharāma anāsavā.</p>
<p><a class='ref sc' id='sc160'>SC 160</a><a class='ref ms' id='ms20Ap1_305'>Ms 20Ap1_305</a><a class='ref msdiv' id='msdiv298'>Msdiv 298</a>Kolito iddhiyā seṭṭho,<br>
ahaṃ paññāya pārago;<br>
Ubhova ekato hutvā,<br>
sāsanaṃ sobhayāmase.</p>
<p><a class='ref sc' id='sc161'>SC 161</a><a class='pts' id='pts1.26'></a><a class='ref ms' id='ms20Ap1_306'>Ms 20Ap1_306</a><a class='ref msdiv' id='msdiv299'>Msdiv 299</a>Apariyositasaṅkappo,<br>
kutitthe sañcariṃ ahaṃ;<br>
Tava dassanamāgamma,<br>
saṅkappo pūrito mama.</p>
<p><a class='ref sc' id='sc162'>SC 162</a><a class='ref ms' id='ms20Ap1_307'>Ms 20Ap1_307</a><a class='ref msdiv' id='msdiv300'>Msdiv 300</a>Pathaviyaṃ patiṭṭhāya,<br>
pupphanti samaye dumā;<br>
Dibbagandhā sampavanti,<br>
tosenti sabbapāṇinaṃ.</p>
<p><a class='ref sc' id='sc163'>SC 163</a><a class='ref ms' id='ms20Ap1_308'>Ms 20Ap1_308</a><a class='ref msdiv' id='msdiv301'>Msdiv 301</a>Tathevāhaṃ mahāvīra,<br>
sakyaputta mahāyasa;<br>
Sāsane te patiṭṭhāya,<br>
samayesāmi pupphituṃ.</p>
<p><a class='ref sc' id='sc164'>SC 164</a><a class='ref ms' id='ms20Ap1_309'>Ms 20Ap1_309</a><a class='ref msdiv' id='msdiv302'>Msdiv 302</a>Vimuttipupphaṃ esanto,<br>
bhavasaṃsāramocanaṃ;<br>
Vimuttipupphalābhena,<br>
tosemi sabbapāṇinaṃ.</p>
<p><a class='ref sc' id='sc165'>SC 165</a><a class='ref ms' id='ms20Ap1_310'>Ms 20Ap1_310</a><a class='ref msdiv' id='msdiv303'>Msdiv 303</a>Yāvatā buddhakhettamhi,<br>
ṭhapetvāna mahāmuniṃ;<br>
Paññāya sadiso natthi,<br>
tava puttassa cakkhuma.</p>
<p><a class='ref sc' id='sc166'>SC 166</a><a class='ref ms' id='ms20Ap1_311'>Ms 20Ap1_311</a><a class='ref msdiv' id='msdiv304'>Msdiv 304</a>Suvinītā ca te sissā,<br>
parisā ca susikkhitā;<br>
Uttame damathe dantā,<br>
parivārenti taṃ sadā.</p>
<p><a class='ref sc' id='sc167'>SC 167</a><a class='ref ms' id='ms20Ap1_312'>Ms 20Ap1_312</a><a class='ref msdiv' id='msdiv305'>Msdiv 305</a>Jhāyī jhānaratā dhīrā,<br>
santacittā samāhitā;<br>
Munī moneyyasampannā,<br>
parivārenti taṃ sadā.</p>
<p><a class='ref sc' id='sc168'>SC 168</a><a class='ref ms' id='ms20Ap1_313'>Ms 20Ap1_313</a><a class='ref msdiv' id='msdiv306'>Msdiv 306</a>Appicchā nipakā dhīrā,<br>
appāhārā alolupā;<br>
Lābhālābhena santuṭṭhā,<br>
parivārenti taṃ sadā.</p>
<p><a class='ref sc' id='sc169'>SC 169</a><a class='ref ms' id='ms20Ap1_314'>Ms 20Ap1_314</a><a class='ref msdiv' id='msdiv307'>Msdiv 307</a>Āraññikā dhutaratā,<br>
jhāyino lūkhacīvarā;<br>
Vivekābhiratā dhīrā,<br>
parivārenti taṃ sadā.</p>
<p><a class='ref sc' id='sc170'>SC 170</a><a class='ref ms' id='ms20Ap1_315'>Ms 20Ap1_315</a><a class='ref msdiv' id='msdiv308'>Msdiv 308</a>Paṭipannā phalaṭṭhā ca,<br>
sekhā phalasamaṅgino;<br>
<span class='var' id='note101' title='āsiṃsakā (bj, s2, s3, pts1)'>Āsīsakā</span> uttamatthaṃ,<br>
parivārenti taṃ sadā.</p>
<p><a class='ref sc' id='sc171'>SC 171</a><a class='ref ms' id='ms20Ap1_316'>Ms 20Ap1_316</a><a class='ref msdiv' id='msdiv309'>Msdiv 309</a>Sotāpannā ca vimalā,<br>
sakadāgāmino ca ye;<br>
Anāgāmī ca arahā,<br>
parivārenti taṃ sadā.</p>
<p><a class='ref sc' id='sc172'>SC 172</a><a class='ref ms' id='ms20Ap1_317'>Ms 20Ap1_317</a><a class='ref msdiv' id='msdiv310'>Msdiv 310</a>Satipaṭṭhānakusalā,<br>
bojjhaṅgabhāvanāratā;<br>
Sāvakā te bahū sabbe,<br>
parivārenti taṃ sadā.</p>
<p><a class='ref sc' id='sc173'>SC 173</a><a class='ref ms' id='ms20Ap1_318'>Ms 20Ap1_318</a><a class='ref msdiv' id='msdiv311'>Msdiv 311</a>Iddhipādesu kusalā,<br>
samādhibhāvanāratā;<br>
Sammappadhānānuyuttā,<br>
parivārenti taṃ sadā.</p>
<p><a class='ref sc' id='sc174'>SC 174</a><a class='ref ms' id='ms20Ap1_319'>Ms 20Ap1_319</a><a class='ref msdiv' id='msdiv312'>Msdiv 312</a>Tevijjā chaḷabhiññā ca,<br>
iddhiyā pāramiṃ gatā;<br>
Paññāya pāramiṃ pattā,<br>
parivārenti taṃ sadā.</p>
<p><a class='ref sc' id='sc175'>SC 175</a><a class='ref ms' id='ms20Ap1_320'>Ms 20Ap1_320</a><a class='ref msdiv' id='msdiv313'>Msdiv 313</a>Edisā te mahāvīra,<br>
tava sissā susikkhitā;<br>
Durāsadā uggatejā,<br>
parivārenti taṃ sadā.</p>
<p><a class='ref sc' id='sc176'>SC 176</a><a class='ref ms' id='ms20Ap1_321'>Ms 20Ap1_321</a><a class='ref msdiv' id='msdiv314'>Msdiv 314</a>Tehi sissehi parivuto,<br>
saññatehi tapassibhi;<br>
Migarājāvasambhīto,<br>
uḷurājāva sobhasi.</p>
<p><a class='ref sc' id='sc177'>SC 177</a><a class='ref ms' id='ms20Ap1_322'>Ms 20Ap1_322</a><a class='ref msdiv' id='msdiv315'>Msdiv 315</a>Pathaviyaṃ patiṭṭhāya,<br>
ruhanti dharaṇīruhā;<br>
Vepullataṃ pāpuṇanti,<br>
phalañca dassayanti te.</p>
<p><a class='ref sc' id='sc178'>SC 178</a><a class='pts' id='pts1.27'></a><a class='ref ms' id='ms20Ap1_323'>Ms 20Ap1_323</a><a class='ref msdiv' id='msdiv316'>Msdiv 316</a>Pathavīsadiso tvaṃsi,<br>
sakyaputta mahāyasa;<br>
Sāsane te patiṭṭhāya,<br>
labhanti amataṃ phalaṃ.</p>
<p><a class='ref sc' id='sc179'>SC 179</a><a class='ref ms' id='ms20Ap1_324'>Ms 20Ap1_324</a><a class='ref msdiv' id='msdiv317'>Msdiv 317</a>Sindhu sarassatī ceva,<br>
nadiyo candabhāgikā;<br>
Gaṅgā ca yamunā ceva,<br>
sarabhū ca atho mahī.</p>
<p><a class='ref sc' id='sc180'>SC 180</a><a class='ref ms' id='ms20Ap1_325'>Ms 20Ap1_325</a><a class='ref msdiv' id='msdiv318'>Msdiv 318</a>Etāsaṃ sandamānānaṃ,<br>
sāgaro sampaṭicchati;<br>
Jahanti purimaṃ nāmaṃ,<br>
sāgaroteva ñāyati.</p>
<p><a class='ref sc' id='sc181'>SC 181</a><a class='ref ms' id='ms20Ap1_326'>Ms 20Ap1_326</a><a class='ref msdiv' id='msdiv319'>Msdiv 319</a>Tathevime catubbaṇṇā,<br>
pabbajitvā tavantike;<br>
Jahanti purimaṃ nāmaṃ,<br>
buddhaputtāti ñāyare.</p>
<p><a class='ref sc' id='sc182'>SC 182</a><a class='ref ms' id='ms20Ap1_327'>Ms 20Ap1_327</a><a class='ref msdiv' id='msdiv320'>Msdiv 320</a>Yathāpi cando vimalo,<br>
gacchaṃ ākāsadhātuyā;<br>
Sabbe tāragaṇe loke,<br>
ābhāya atirocati.</p>
<p><a class='ref sc' id='sc183'>SC 183</a><a class='ref ms' id='ms20Ap1_328'>Ms 20Ap1_328</a><a class='ref msdiv' id='msdiv321'>Msdiv 321</a>Tatheva tvaṃ mahāvīra,<br>
parivuto devamānuse;<br>
Ete sabbe atikkamma,<br>
jalasi sabbadā tuvaṃ.</p>
<p><a class='ref sc' id='sc184'>SC 184</a><a class='ref ms' id='ms20Ap1_329'>Ms 20Ap1_329</a><a class='ref msdiv' id='msdiv322'>Msdiv 322</a>Gambhīre uṭṭhitā ūmī,<br>
na velamativattare;<br>
<span class='var' id='note102' title='sabbāva velaṃ phusanti (bj) | sabbavelaṃ paphussanti (s2, s3) | sabbavelam paphusanti (pts1)'>Sabbā velaṃva phusanti</span>,<br>
sañcuṇṇā vikiranti tā.</p>
<p><a class='ref sc' id='sc185'>SC 185</a><a class='ref ms' id='ms20Ap1_330'>Ms 20Ap1_330</a><a class='ref msdiv' id='msdiv323'>Msdiv 323</a>Tatheva titthiyā loke,<br>
nānādiṭṭhī bahujjanā;<br>
Dhammaṃ vāditukāmā te,<br>
nātivattanti taṃ muniṃ.</p>
<p><a class='ref sc' id='sc186'>SC 186</a><a class='ref ms' id='ms20Ap1_331'>Ms 20Ap1_331</a><a class='ref msdiv' id='msdiv324'>Msdiv 324</a>Sace ca taṃ pāpuṇanti,<br>
paṭivādehi cakkhuma;<br>
Tavantikaṃ upāgantvā,<br>
sañcuṇṇāva bhavanti te.</p>
<p><a class='ref sc' id='sc187'>SC 187</a><a class='ref ms' id='ms20Ap1_332'>Ms 20Ap1_332</a><a class='ref msdiv' id='msdiv325'>Msdiv 325</a>Yathāpi udake jātā,<br>
kumudā mandālakā bahū;<br>
<span class='var' id='note103' title='upalippanti (?)'>Upalimpanti</span> toyena,<br>
kaddamakalalena ca.</p>
<p><a class='ref sc' id='sc188'>SC 188</a><a class='ref ms' id='ms20Ap1_333'>Ms 20Ap1_333</a><a class='ref msdiv' id='msdiv326'>Msdiv 326</a>Tatheva bahukā sattā,<br>
loke jātā virūhare;<br>
Aṭṭitā rāgadosena,<br>
kaddame kumudaṃ yathā.</p>
<p><a class='ref sc' id='sc189'>SC 189</a><a class='ref ms' id='ms20Ap1_334'>Ms 20Ap1_334</a><a class='ref msdiv' id='msdiv327'>Msdiv 327</a>Yathāpi padumaṃ jalajaṃ,<br>
jalamajjhe virūhati;<br>
Na so limpati toyena,<br>
parisuddho hi kesarī.</p>
<p><a class='ref sc' id='sc190'>SC 190</a><a class='ref ms' id='ms20Ap1_335'>Ms 20Ap1_335</a><a class='ref msdiv' id='msdiv328'>Msdiv 328</a>Tatheva tvaṃ mahāvīra,<br>
loke jāto mahāmuni;<br>
Nopalimpasi lokena,<br>
toyena padumaṃ yathā.</p>
<p><a class='ref sc' id='sc191'>SC 191</a><a class='ref ms' id='ms20Ap1_336'>Ms 20Ap1_336</a><a class='ref msdiv' id='msdiv329'>Msdiv 329</a>Yathāpi rammake māse,<br>
bahū pupphanti vārijā;<br>
Nātikkamanti taṃ māsaṃ,<br>
samayo pupphanāya so.</p>
<p><a class='ref sc' id='sc192'>SC 192</a><a class='pts' id='pts1.28'></a><a class='ref ms' id='ms20Ap1_337'>Ms 20Ap1_337</a><a class='ref msdiv' id='msdiv330'>Msdiv 330</a>Tatheva tvaṃ mahāvīra,<br>
pupphito te vimuttiyā;<br>
Sāsanaṃ nātivattanti,<br>
padumaṃ vārijaṃ yathā.</p>
<p><a class='ref sc' id='sc193'>SC 193</a><a class='ref ms' id='ms20Ap1_338'>Ms 20Ap1_338</a><a class='ref msdiv' id='msdiv331'>Msdiv 331</a>Supupphito sālarājā,<br>
dibbagandhaṃ pavāyati;<br>
Aññasālehi parivuto,<br>
sālarājāva sobhati.</p>
<p><a class='ref sc' id='sc194'>SC 194</a><a class='ref ms' id='ms20Ap1_339'>Ms 20Ap1_339</a><a class='ref msdiv' id='msdiv332'>Msdiv 332</a>Tatheva tvaṃ mahāvīra,<br>
buddhañāṇena pupphito;<br>
Bhikkhusaṃghaparivuto,<br>
sālarājāva sobhasi.</p>
<p><a class='ref sc' id='sc195'>SC 195</a><a class='ref ms' id='ms20Ap1_340'>Ms 20Ap1_340</a><a class='ref msdiv' id='msdiv333'>Msdiv 333</a>Yathāpi selo himavā,<br>
osadho sabbapāṇinaṃ;<br>
Nāgānaṃ asurānañca,<br>
devatānañca ālayo.</p>
<p><a class='ref sc' id='sc196'>SC 196</a><a class='ref ms' id='ms20Ap1_341'>Ms 20Ap1_341</a><a class='ref msdiv' id='msdiv334'>Msdiv 334</a>Tatheva tvaṃ mahāvīra,<br>
osadho viya pāṇinaṃ;<br>
Tevijjā chaḷabhiññā ca,<br>
iddhiyā pāramiṃ gatā.</p>
<p><a class='ref sc' id='sc197'>SC 197</a><a class='ref ms' id='ms20Ap1_342'>Ms 20Ap1_342</a><a class='ref msdiv' id='msdiv335'>Msdiv 335</a>Anusiṭṭhā mahāvīra,<br>
tayā kāruṇikena te;<br>
Ramanti dhammaratiyā,<br>
vasanti tava sāsane.</p>
<p><a class='ref sc' id='sc198'>SC 198</a><a class='ref ms' id='ms20Ap1_343'>Ms 20Ap1_343</a><a class='ref msdiv' id='msdiv336'>Msdiv 336</a>Migarājā yathā sīho,<br>
abhinikkhamma āsayā;<br>
<span class='var' id='note104' title='catuddisā viloketvā (bj, s2, s3, pts1) | catuddisānuloketvā (mr)'>Catuddisānuviloketvā</span>,<br>
tikkhattuṃ abhinādati.</p>
<p><a class='ref sc' id='sc199'>SC 199</a><a class='ref ms' id='ms20Ap1_344'>Ms 20Ap1_344</a><a class='ref msdiv' id='msdiv337'>Msdiv 337</a>Sabbe migā uttasanti,<br>
migarājassa gajjato;<br>
Tathā hi jātimā eso,<br>
pasū tāseti sabbadā.</p>
<p><a class='ref sc' id='sc200'>SC 200</a><a class='ref ms' id='ms20Ap1_345'>Ms 20Ap1_345</a><a class='ref msdiv' id='msdiv338'>Msdiv 338</a>Gajjato te mahāvīra,<br>
vasudhā sampakampati;<br>
Bodhaneyyāvabujjhanti,<br>
tasanti mārakāyikā.</p>
<p><a class='ref sc' id='sc201'>SC 201</a><a class='ref ms' id='ms20Ap1_346'>Ms 20Ap1_346</a><a class='ref msdiv' id='msdiv339'>Msdiv 339</a>Tasanti titthiyā sabbe,<br>
nadato te mahāmuni;<br>
Kākā senāva vibbhantā,<br>
migaraññā yathā migā.</p>
<p><a class='ref sc' id='sc202'>SC 202</a><a class='ref ms' id='ms20Ap1_347'>Ms 20Ap1_347</a><a class='ref msdiv' id='msdiv340'>Msdiv 340</a>Ye keci gaṇino loke,<br>
satthāroti pavuccare;<br>
Paramparāgataṃ dhammaṃ,<br>
desenti parisāya te.</p>
<p><a class='ref sc' id='sc203'>SC 203</a><a class='ref ms' id='ms20Ap1_348'>Ms 20Ap1_348</a><a class='ref msdiv' id='msdiv341'>Msdiv 341</a>Na hevaṃ tvaṃ mahāvīra,<br>
dhammaṃ desesi pāṇinaṃ;<br>
Sāmaṃ saccāni bujjhitvā,<br>
kevalaṃ bodhipakkhiyaṃ.</p>
<p><a class='ref sc' id='sc204'>SC 204</a><a class='ref ms' id='ms20Ap1_349'>Ms 20Ap1_349</a><a class='ref msdiv' id='msdiv342'>Msdiv 342</a>Āsayānusayaṃ ñatvā,<br>
indriyānaṃ balābalaṃ;<br>
Bhabbābhabbe viditvāna,<br>
mahāmeghova gajjasi.</p>
<p><a class='ref sc' id='sc205'>SC 205</a><a class='ref ms' id='ms20Ap1_350'>Ms 20Ap1_350</a><a class='ref msdiv' id='msdiv343'>Msdiv 343</a>Cakkavāḷapariyantā,<br>
nisinnā parisā bhave;<br>
Nānādiṭṭhī <span class='var' id='note105' title='vicintentā (bj) | vicintenti (s2, s3, pts1) | vicinantaṃ (mr)'>vicinantā</span>,<br>
vimaticchedanāya taṃ.</p>
<p><a class='ref sc' id='sc206'>SC 206</a><a class='pts' id='pts1.29'></a><a class='ref ms' id='ms20Ap1_351'>Ms 20Ap1_351</a><a class='ref msdiv' id='msdiv344'>Msdiv 344</a>Sabbesaṃ cittamaññāya,<br>
opammakusalo muni;<br>
Ekaṃ pañhaṃ kathentova,<br>
vimatiṃ <span class='var' id='note106' title='chindi (s2, s3, pts1, mr)'>chindasi</span> pāṇinaṃ.</p>
<p><a class='ref sc' id='sc207'>SC 207</a><a class='ref ms' id='ms20Ap1_352'>Ms 20Ap1_352</a><a class='ref msdiv' id='msdiv345'>Msdiv 345</a>Upatissasadiseheva,<br>
vasudhā pūritā bhave;<br>
Sabbeva te pañjalikā,<br>
kittayuṃ lokanāyakaṃ.</p>
<p><a class='ref sc' id='sc208'>SC 208</a><a class='ref ms' id='ms20Ap1_353'>Ms 20Ap1_353</a><a class='ref msdiv' id='msdiv346'>Msdiv 346</a>Kappaṃ vā te kittayantā,<br>
nānāvaṇṇehi kittayuṃ;<br>
Parimetuṃ <span class='var' id='note107' title='na kappeyyuṃ (s2, s3) | na pappeyyum (pts1) | na pappeyyuṃ (mr)'>na sakkeyyuṃ</span>,<br>
appameyyo tathāgato.</p>
<p><a class='ref sc' id='sc209'>SC 209</a><a class='ref ms' id='ms20Ap1_354'>Ms 20Ap1_354</a><a class='ref msdiv' id='msdiv347'>Msdiv 347</a>Yathāsakena thāmena,<br>
kittito hi mayā jino;<br>
Kappakoṭīpi kittentā,<br>
evamevaṃ pakittayuṃ.</p>
<p><a class='ref sc' id='sc210'>SC 210</a><a class='ref ms' id='ms20Ap1_355'>Ms 20Ap1_355</a><a class='ref msdiv' id='msdiv348'>Msdiv 348</a>Sace hi koci devo vā,<br>
manusso vā susikkhito;<br>
Pametuṃ parikappeyya,<br>
vighātaṃva labheyya so.</p>
<p><a class='ref sc' id='sc211'>SC 211</a><a class='ref ms' id='ms20Ap1_356'>Ms 20Ap1_356</a><a class='ref msdiv' id='msdiv349'>Msdiv 349</a>Sāsane te patiṭṭhāya,<br>
sakyaputta mahāyasa;<br>
Paññāya pāramiṃ gantvā,<br>
viharāmi anāsavo.</p>
<p><a class='ref sc' id='sc212'>SC 212</a><a class='ref ms' id='ms20Ap1_357'>Ms 20Ap1_357</a><a class='ref msdiv' id='msdiv350'>Msdiv 350</a>Titthiye sampamaddāmi,<br>
vattemi jinasāsanaṃ;<br>
Dhammasenāpati ajja,<br>
sakyaputtassa sāsane.</p>
<p><a class='ref sc' id='sc213'>SC 213</a><a class='ref ms' id='ms20Ap1_358'>Ms 20Ap1_358</a><a class='ref msdiv' id='msdiv351'>Msdiv 351</a>Aparimeyye kataṃ kammaṃ,<br>
phalaṃ dassesi me idha;<br>
Sukhitto saravegova,<br>
kilese <span class='var' id='note108' title='jhāpayiṃ ahaṃ (bj, mr) | jhāpayiṃ mama (si) | jhāpayiṃ mamaṃ (s2, s3) | jhāpayī mamaṃ (pts1)'>jhāpayī mama</span>.</p>
<p><a class='ref sc' id='sc214'>SC 214</a><a class='ref ms' id='ms20Ap1_359'>Ms 20Ap1_359</a><a class='ref msdiv' id='msdiv352'>Msdiv 352</a>Yo koci manujo bhāraṃ,<br>
dhāreyya matthake sadā;<br>
Bhārena dukkhito assa,<br>
bhārehi bharito tathā.</p>
<p><a class='ref sc' id='sc215'>SC 215</a><a class='ref ms' id='ms20Ap1_360'>Ms 20Ap1_360</a><a class='ref msdiv' id='msdiv353'>Msdiv 353</a>Ḍayhamāno tīhaggīhi,<br>
bhavesu saṃsariṃ ahaṃ;<br>
Bharito bhavabhārena,<br>
giriṃ uccārito yathā.</p>
<p><a class='ref sc' id='sc216'>SC 216</a><a class='ref ms' id='ms20Ap1_361'>Ms 20Ap1_361</a><a class='ref msdiv' id='msdiv354'>Msdiv 354</a>Oropito ca me bhāro,<br>
bhavā ugghāṭitā mayā;<br>
Karaṇīyaṃ kataṃ sabbaṃ,<br>
sakyaputtassa sāsane.</p>
<p><a class='ref sc' id='sc217'>SC 217</a><a class='ref ms' id='ms20Ap1_362'>Ms 20Ap1_362</a><a class='ref msdiv' id='msdiv355'>Msdiv 355</a>Yāvatā buddhakhettamhi,<br>
ṭhapetvā sakyapuṅgavaṃ;<br>
Ahaṃ aggomhi paññāya,<br>
sadiso me na vijjati.</p>
<p><a class='ref sc' id='sc218'>SC 218</a><a class='ref ms' id='ms20Ap1_363'>Ms 20Ap1_363</a><a class='ref msdiv' id='msdiv356'>Msdiv 356</a>Samādhimhi sukusalo,<br>
iddhiyā pāramiṃ gato;<br>
Icchamāno cahaṃ ajja,<br>
sahassaṃ abhinimmine.</p>
<p><a class='ref sc' id='sc219'>SC 219</a><a class='pts' id='pts1.30'></a><a class='ref ms' id='ms20Ap1_364'>Ms 20Ap1_364</a><a class='ref msdiv' id='msdiv357'>Msdiv 357</a>Anupubbavihārassa,<br>
vasībhūto mahāmuni;<br>
Kathesi sāsanaṃ mayhaṃ,<br>
nirodho sayanaṃ mama.</p>
<p><a class='ref sc' id='sc220'>SC 220</a><a class='ref ms' id='ms20Ap1_365'>Ms 20Ap1_365</a><a class='ref msdiv' id='msdiv358'>Msdiv 358</a>Dibbacakkhu visuddhaṃ me,<br>
samādhikusalo ahaṃ;<br>
Sammappadhānānuyutto,<br>
bojjhaṅgabhāvanārato.</p>
<p><a class='ref sc' id='sc221'>SC 221</a><a class='ref ms' id='ms20Ap1_366'>Ms 20Ap1_366</a><a class='ref msdiv' id='msdiv359'>Msdiv 359</a>Sāvakena hi pattabbaṃ,<br>
sabbameva kataṃ mayā;<br>
Lokanāthaṃ ṭhapetvāna,<br>
sadiso me na vijjati.</p>
<p><a class='ref sc' id='sc222'>SC 222</a><a class='ref ms' id='ms20Ap1_367'>Ms 20Ap1_367</a><a class='ref msdiv' id='msdiv360'>Msdiv 360</a><span class='var' id='note109' title='samāpattinayakusalo (bj) | samāpattivinayakusalo (si, pts1) | samāpattimhi kusalo (s2, s3)'>Samāpattīnaṃ kusalo</span>,<br>
Jhānavimokkhāna khippapaṭilābhī;<br>
Bojjhaṅgabhāvanārato,<br>
Sāvakaguṇapāramigatosmi.</p>
<p><a class='ref sc' id='sc223'>SC 223</a><a class='ref ms' id='ms20Ap1_368'>Ms 20Ap1_368</a><a class='ref msdiv' id='msdiv361'>Msdiv 361</a><span class='var' id='note110' title='sāvakaguṇenāpi phussena (bj) | sāvakaguṇenāpi phusena (si, pts1) | sāvakaguṇaphussena (s2, s3)'>Sāvakaguṇenapi phussena</span>,<br>
Buddhiyā <span class='var' id='note111' title='purisuttamagāravā (si, s2, s3, pts1) | purisuttamabhāravā (mr)'>parisuttamabhāravā</span>;<br>
Yaṃ <span class='var' id='note112' title='saddhāya saṅgahitaṃ (bj, pts1)'>saddhāsaṅgahitaṃ</span> cittaṃ,<br>
Sadā sabrahmacārīsu.</p>
<p><a class='ref sc' id='sc224'>SC 224</a><a class='ref ms' id='ms20Ap1_369'>Ms 20Ap1_369</a><a class='ref msdiv' id='msdiv362'>Msdiv 362</a>Uddhatavisova sappo,<br>
Chinnavisāṇova usabho;<br>
<span class='var' id='note113' title='... dappo (bj, pts1) | ... dabbova (mr)'>Nikkhittamānadappova</span>,<br>
Upemi garugāravena gaṇaṃ.</p>
<p><a class='ref sc' id='sc225'>SC 225</a><a class='ref ms' id='ms20Ap1_370'>Ms 20Ap1_370</a><a class='ref msdiv' id='msdiv363'>Msdiv 363</a>Yadi rūpinī bhaveyya,<br>
Paññā me <span class='var' id='note114' title='vasumatī (bj, mr) | vasu patīnaṃ (s2, s3, pts1)'>vasumatīpi</span> na sameyya;<br>
<span class='var' id='note115' title='anomadassi (?)'>Anomadassissa</span> bhagavato,<br>
Phalametaṃ ñāṇathavanāya.</p>
<p><a class='ref sc' id='sc226'>SC 226</a><a class='ref ms' id='ms20Ap1_371'>Ms 20Ap1_371</a><a class='ref msdiv' id='msdiv364'>Msdiv 364</a>Pavattitaṃ dhammacakkaṃ,<br>
sakyaputtena tādinā;<br>
Anuvattemahaṃ sammā,<br>
ñāṇathavanāyidaṃ phalaṃ.</p>
<p><a class='ref sc' id='sc227'>SC 227</a><a class='ref ms' id='ms20Ap1_372'>Ms 20Ap1_372</a><a class='ref msdiv' id='msdiv365'>Msdiv 365</a>Mā me kadāci pāpiccho,<br>
kusīto hīnavīriyo;<br>
Appassuto <span class='var' id='note116' title='anādaro (c1)'>anācāro</span>,<br>
sameto ahu katthaci.</p>
<p><a class='ref sc' id='sc228'>SC 228</a><a class='ref ms' id='ms20Ap1_373'>Ms 20Ap1_373</a><a class='ref msdiv' id='msdiv366'>Msdiv 366</a>Bahussuto ca medhāvī,<br>
sīlesu susamāhito;<br>
Cetosamathānuyutto,<br>
api muddhani tiṭṭhatu.</p>
<p><a class='ref sc' id='sc229'>SC 229</a><a class='ref ms' id='ms20Ap1_374'>Ms 20Ap1_374</a><a class='ref msdiv' id='msdiv367'>Msdiv 367</a>Taṃ vo vadāmi bhaddante,<br>
yāvantettha samāgatā;<br>
Appicchā hotha santuṭṭhā,<br>
jhāyī jhānaratā sadā.</p>
<p><a class='ref sc' id='sc230'>SC 230</a><a class='pts' id='pts1.31'></a><a class='ref ms' id='ms20Ap1_375'>Ms 20Ap1_375</a><a class='ref msdiv' id='msdiv368'>Msdiv 368</a>Yamahaṃ paṭhamaṃ disvā,<br>
virajo vimalo ahuṃ;<br>
So me ācariyo dhīro,<br>
assaji nāma sāvako.</p>
<p><a class='ref sc' id='sc231'>SC 231</a><a class='ref ms' id='ms20Ap1_376'>Ms 20Ap1_376</a><a class='ref msdiv' id='msdiv369'>Msdiv 369</a>Tassāhaṃ vāhasā ajja,<br>
dhammasenāpatī ahuṃ;<br>
Sabbattha pāramiṃ patvā,<br>
viharāmi anāsavo.</p>
<p><a class='ref sc' id='sc232'>SC 232</a><a class='ref ms' id='ms20Ap1_377'>Ms 20Ap1_377</a><a class='ref msdiv' id='msdiv370'>Msdiv 370</a>Yo me ācariyo āsi,<br>
assaji nāma sāvako;<br>
Yassaṃ disāyaṃ vasati,<br>
ussīsamhi karomahaṃ.</p>
<p><a class='ref sc' id='sc233'>SC 233</a><a class='ref ms' id='ms20Ap1_378'>Ms 20Ap1_378</a><a class='ref msdiv' id='msdiv371'>Msdiv 371</a>Mama kammaṃ saritvāna,<br>
gotamo sakyapuṅgavo;<br>
Bhikkhusaṃghe nisīditvā,<br>
aggaṭṭhāne ṭhapesi maṃ.</p>
<div class='var' title=' imā dve gāthāyo (372--373) syā2, syā3, pā1 potthakesu'>
<p><a class='ref sc' id='sc234'>SC 234</a><a class='ref ms' id='ms20Ap1_379'>Ms 20Ap1_379</a><a class='ref msdiv' id='msdiv372'>Msdiv 372</a>Kilesā jhāpitā mayhaṃ,<br>
bhavā sabbe samūhatā;<br>
Nāgova bandhanaṃ chetvā,<br>
viharāmi anāsavo.</p>
<p><a class='ref sc' id='sc235'>SC 235</a><a class='ref ms' id='ms20Ap1_380'>Ms 20Ap1_380</a><a class='ref msdiv' id='msdiv373'>Msdiv 373</a>Svāgataṃ vata me āsi,<br>
buddhaseṭṭhassa santike;<br>
Tisso vijjā anuppattā,<br>
kataṃ buddhassa sāsanaṃ.</p>
<p><a class='ref sc' id='sc236'>SC 236</a><a class='ref ms' id='ms20Ap1_381'>Ms 20Ap1_381</a><a class='ref msdiv' id='msdiv374'>Msdiv 374</a>Paṭisambhidā <span class='var' id='note119' title='catasso ca (bj)'>catasso</span>,<br>
vimokkhāpi ca aṭṭhime;<br>
Chaḷabhiññā sacchikatā,<br>
kataṃ buddhassa sāsanaṃ”.</p>
</div>
</blockquote>
<p><a class='ref sc' id='sc237'>SC 237</a><a class='ref ms' id='ms20Ap1_382'>Ms 20Ap1_382</a>Itthaṃ sudaṃ āyasmā sāriputto thero imā gāthāyo abhāsitthāti.</p>
<p class='endsutta'><a class='ref sc' id='sc238'>SC 238</a><a class='ref ms' id='ms20Ap1_383'>Ms 20Ap1_383</a>Sāriputtattherassāpadānaṃ paṭhamaṃ.</p>
<footer>
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, <span class='publication-date'>2005</span>. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class='editor'>Blake Walshe</span> and <span class='editor'>Bhikkhu Sujato</span>.</p>
</footer>
</article>
</body>
</html>
