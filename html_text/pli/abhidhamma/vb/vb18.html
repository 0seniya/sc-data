<!DOCTYPE html>
<html>
<head>
<meta charset='UTF-8'>
<meta name='author' content='Mahāsaṅgīti Tipiṭaka Buddhavasse 2500'>
<title></title>
</head>
<body>
<article id='vb18' lang='pli'>
<header>
<ul>
<li class='division'>Vibhaṅga</li>
</ul>
<h1>Dhammahadayavibhaṅga</h1>
</header>
<h2>1. Sabbasaṅgāhikavāra</h2>
<p><a class='ref sc' id='sc1' href='#sc1'>SC 1</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 401</a><a class='ref ms' id='ms30Vbh_2973' href='#ms30Vbh_2973'>Ms 30Vbh_2973</a><a class='ref msdiv' id='msdiv978' href='#msdiv978'>Msdiv 978</a>Kati khandhā, kati āyatanāni, kati dhātuyo, kati saccāni, kati indriyāni, kati hetū, kati āhārā, kati phassā, kati vedanā, kati saññā, kati cetanā, kati cittāni?</p>
<p><a class='ref sc' id='sc2' href='#sc2'>SC 2</a><a class='ref ms' id='ms30Vbh_2974' href='#ms30Vbh_2974'>Ms 30Vbh_2974</a>Pañcakkhandhā, dvādasāyatanāni, aṭṭhārasa dhātuyo, cattāri saccāni, bāvīsatindriyāni, nava hetū, cattāro āhārā, satta phassā, satta vedanā, satta saññā, satta cetanā, satta cittāni.</p>
<p><a class='ref sc' id='sc3' href='#sc3'>SC 3</a><a class='ref ms' id='ms30Vbh_2975' href='#ms30Vbh_2975'>Ms 30Vbh_2975</a><a class='ref msdiv' id='msdiv979' href='#msdiv979'>Msdiv 979</a>Tattha katame pañcakkhandhā? Rūpakkhandho, vedanākkhandho, saññākkhandho, saṅkhārakkhandho, viññāṇakkhandho—ime vuccanti “pañcakkhandhā”. (1)</p>
<p><a class='ref sc' id='sc4' href='#sc4'>SC 4</a><a class='ref ms' id='ms30Vbh_2976' href='#ms30Vbh_2976'>Ms 30Vbh_2976</a><a class='ref msdiv' id='msdiv980' href='#msdiv980'>Msdiv 980</a>Tattha katamāni dvādasāyatanāni? Cakkhāyatanaṃ, rūpāyatanaṃ, sotāyatanaṃ, saddāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ—imāni vuccanti “dvādasāyatanāni”. (2)</p>
<p><a class='ref sc' id='sc5' href='#sc5'>SC 5</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 402</a><a class='ref ms' id='ms30Vbh_2977' href='#ms30Vbh_2977'>Ms 30Vbh_2977</a><a class='ref msdiv' id='msdiv981' href='#msdiv981'>Msdiv 981</a>Tattha katamā aṭṭhārasa dhātuyo? Cakkhudhātu, rūpadhātu, cakkhuviññāṇadhātu, sotadhātu, saddadhātu, sotaviññāṇadhātu, ghānadhātu, gandhadhātu, ghānaviññāṇadhātu, jivhādhātu, rasadhātu, jivhāviññāṇadhātu, kāyadhātu, phoṭṭhabbadhātu, kāyaviññāṇadhātu, manodhātu, dhammadhātu, manoviññāṇadhātu— imā vuccanti “aṭṭhārasa dhātuyo”. (3)</p>
<p><a class='ref sc' id='sc6' href='#sc6'>SC 6</a><a class='ref ms' id='ms30Vbh_2978' href='#ms30Vbh_2978'>Ms 30Vbh_2978</a><a class='ref msdiv' id='msdiv982' href='#msdiv982'>Msdiv 982</a>Tattha katamāni cattāri saccāni? Dukkhasaccaṃ, samudayasaccaṃ, nirodhasaccaṃ, maggasaccaṃ—imāni vuccanti “cattāri saccāni”. (4)</p>
<p><a class='ref sc' id='sc7' href='#sc7'>SC 7</a><a class='ref ms' id='ms30Vbh_2979' href='#ms30Vbh_2979'>Ms 30Vbh_2979</a><a class='ref msdiv' id='msdiv983' href='#msdiv983'>Msdiv 983</a>Tattha katamāni bāvīsatindriyāni? Cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, itthindriyaṃ, purisindriyaṃ, jīvitindriyaṃ, sukhindriyaṃ, dukkhindriyaṃ, somanassindriyaṃ, domanassindriyaṃ, upekkhindriyaṃ, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ, anaññātaññassāmītindriyaṃ, aññindriyaṃ, aññātāvindriyaṃ—imāni vuccanti “bāvīsatindriyāni”. (5)</p>
<p><a class='ref sc' id='sc8' href='#sc8'>SC 8</a><a class='ref ms' id='ms30Vbh_2980' href='#ms30Vbh_2980'>Ms 30Vbh_2980</a><a class='ref msdiv' id='msdiv984' href='#msdiv984'>Msdiv 984</a>Tattha katame nava hetū? Tayo kusalahetū, tayo akusalahetū, tayo abyākatahetū.</p>
<p><a class='ref sc' id='sc9' href='#sc9'>SC 9</a><a class='ref ms' id='ms30Vbh_2981' href='#ms30Vbh_2981'>Ms 30Vbh_2981</a>Tattha katame tayo kusalahetū? Alobho kusalahetu, adoso kusalahetu, amoho kusalahetu—ime tayo kusalahetū.</p>
<p><a class='ref sc' id='sc10' href='#sc10'>SC 10</a><a class='ref ms' id='ms30Vbh_2982' href='#ms30Vbh_2982'>Ms 30Vbh_2982</a>Tattha katame tayo akusalahetū? Lobho akusalahetu, doso akusalahetu, moho akusalahetu—ime tayo akusalahetū.</p>
<p><a class='ref sc' id='sc11' href='#sc11'>SC 11</a><a class='ref ms' id='ms30Vbh_2983' href='#ms30Vbh_2983'>Ms 30Vbh_2983</a>Tattha katame tayo abyākatahetū? Kusalānaṃ vā dhammānaṃ vipākato kiriyābyākatesu vā dhammesu alobho, adoso, amoho—ime tayo abyākatahetū. Ime vuccanti “nava hetū”. (6)</p>
<p><a class='ref sc' id='sc12' href='#sc12'>SC 12</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 403</a><a class='ref ms' id='ms30Vbh_2984' href='#ms30Vbh_2984'>Ms 30Vbh_2984</a><a class='ref msdiv' id='msdiv985' href='#msdiv985'>Msdiv 985</a>Tattha katame cattāro āhārā? <span class='var' id='note174' title='kabaḷiṅkāro āhāro (bj, pts1) | kabaḷiṃkāro āhāro (s1-3)' href='#note174' title='kabaḷiṅkāro āhāro (bj, pts1) | kabaḷiṃkāro āhāro (s1-3)'>Kabaḷīkārāhāro</span>, phassāhāro, manosañcetanāhāro, viññāṇāhāro—ime vuccanti “cattāro āhārā”. (7)</p>
<p><a class='ref sc' id='sc13' href='#sc13'>SC 13</a><a class='ref ms' id='ms30Vbh_2985' href='#ms30Vbh_2985'>Ms 30Vbh_2985</a><a class='ref msdiv' id='msdiv986' href='#msdiv986'>Msdiv 986</a>Tattha katame satta phassā? Cakkhusamphasso, sotasamphasso, ghānasamphasso, jivhāsamphasso, kāyasamphasso, manodhātusamphasso, manoviññāṇadhātusamphasso— ime vuccanti “satta phassā”. (8)</p>
<p><a class='ref sc' id='sc14' href='#sc14'>SC 14</a><a class='ref ms' id='ms30Vbh_2986' href='#ms30Vbh_2986'>Ms 30Vbh_2986</a><a class='ref msdiv' id='msdiv987' href='#msdiv987'>Msdiv 987</a>Tattha katamā satta vedanā? Cakkhusamphassajā vedanā, sotasamphassajā vedanā, ghānasamphassajā vedanā, jivhāsamphassajā vedanā, kāyasamphassajā vedanā, manodhātusamphassajā vedanā, manoviññāṇadhātusamphassajā vedanā—imā vuccanti “satta vedanā”. (9)</p>
<p><a class='ref sc' id='sc15' href='#sc15'>SC 15</a><a class='ref ms' id='ms30Vbh_2987' href='#ms30Vbh_2987'>Ms 30Vbh_2987</a><a class='ref msdiv' id='msdiv988' href='#msdiv988'>Msdiv 988</a>Tattha katamā satta saññā? Cakkhusamphassajā saññā, sotasamphassajā saññā, ghānasamphassajā saññā, jivhāsamphassajā saññā, kāyasamphassajā saññā, manodhātusamphassajā saññā, manoviññāṇadhātusamphassajā saññā—imā vuccanti “satta saññā”. (10)</p>
<p><a class='ref sc' id='sc16' href='#sc16'>SC 16</a><a class='ref ms' id='ms30Vbh_2988' href='#ms30Vbh_2988'>Ms 30Vbh_2988</a><a class='ref msdiv' id='msdiv989' href='#msdiv989'>Msdiv 989</a>Tattha katamā satta cetanā? Cakkhusamphassajā cetanā, sotasamphassajā cetanā, ghānasamphassajā cetanā, jivhāsamphassajā cetanā, kāyasamphassajā cetanā, manodhātusamphassajā cetanā, manoviññāṇadhātusamphassajā cetanā—imā vuccanti “satta cetanā”. (11)</p>
<p><a class='ref sc' id='sc17' href='#sc17'>SC 17</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 404</a><a class='ref ms' id='ms30Vbh_2989' href='#ms30Vbh_2989'>Ms 30Vbh_2989</a><a class='ref msdiv' id='msdiv990' href='#msdiv990'>Msdiv 990</a>Tattha katamāni satta cittāni? Cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ, kāyaviññāṇaṃ, manodhātu, manoviññāṇadhātu—imāni vuccanti “satta cittāni”. (12)</p>
<h2>2. 2 Uppattānuppattivāra</h2>
<h3>2.1. Kāmadhātu</h3>
<p><a class='ref sc' id='sc18' href='#sc18'>SC 18</a><a class='ref ms' id='ms30Vbh_2990' href='#ms30Vbh_2990'>Ms 30Vbh_2990</a><a class='ref msdiv' id='msdiv991' href='#msdiv991'>Msdiv 991</a>Kāmadhātuyā kati khandhā, kati āyatanāni, kati dhātuyo, kati saccāni, kati indriyāni, kati hetū, kati āhārā, kati phassā, kati vedanā, kati saññā, kati cetanā, kati cittāni?</p>
<p><a class='ref sc' id='sc19' href='#sc19'>SC 19</a><a class='ref ms' id='ms30Vbh_2991' href='#ms30Vbh_2991'>Ms 30Vbh_2991</a>Kāmadhātuyā pañcakkhandhā, dvādasāyatanāni, aṭṭhārasa dhātuyo, tīṇi saccāni, bāvīsatindriyāni, nava hetū, cattāro āhārā, satta phassā, satta vedanā, satta saññā, satta cetanā, satta cittāni.</p>
<p><a class='ref sc' id='sc20' href='#sc20'>SC 20</a><a class='ref ms' id='ms30Vbh_2992' href='#ms30Vbh_2992'>Ms 30Vbh_2992</a><a class='ref msdiv' id='msdiv992' href='#msdiv992'>Msdiv 992</a>Tattha katame kāmadhātuyā pañcakkhandhā? Rūpakkhandho, vedanākkhandho, saññākkhandho, saṅkhārakkhandho, viññāṇakkhandho—ime vuccanti “kāmadhātuyā pañcakkhandhā”. (1)</p>
<p><a class='ref sc' id='sc21' href='#sc21'>SC 21</a><a class='ref ms' id='ms30Vbh_2993' href='#ms30Vbh_2993'>Ms 30Vbh_2993</a>Tattha katamāni kāmadhātuyā dvādasāyatanāni? Cakkhāyatanaṃ, rūpāyatanaṃ, sotāyatanaṃ, saddāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ—imāni vuccanti “kāmadhātuyā dvādasāyatanāni”. (2)</p>
<p><a class='ref sc' id='sc22' href='#sc22'>SC 22</a><a class='ref ms' id='ms30Vbh_2994' href='#ms30Vbh_2994'>Ms 30Vbh_2994</a>Tattha katamā kāmadhātuyā aṭṭhārasa dhātuyo? Cakkhudhātu, rūpadhātu, cakkhuviññāṇadhātu, sotadhātu, saddadhātu, sotaviññāṇadhātu, ghānadhātu, gandhadhātu, ghānaviññāṇadhātu, jivhādhātu, rasadhātu, jivhāviññāṇadhātu, kāyadhātu, phoṭṭhabbadhātu, kāyaviññāṇadhātu, manodhātu, dhammadhātu, manoviññāṇadhātu—imā vuccanti “kāmadhātuyā aṭṭhārasa dhātuyo”. (3)</p>
<p><a class='ref sc' id='sc23' href='#sc23'>SC 23</a><a class='ref ms' id='ms30Vbh_2995' href='#ms30Vbh_2995'>Ms 30Vbh_2995</a>Tattha katamāni kāmadhātuyā tīṇi saccāni? Dukkhasaccaṃ, samudayasaccaṃ, maggasaccaṃ—imāni vuccanti “kāmadhātuyā tīṇi saccāni”. (4)</p>
<p><a class='ref sc' id='sc24' href='#sc24'>SC 24</a><a class='ref ms' id='ms30Vbh_2996' href='#ms30Vbh_2996'>Ms 30Vbh_2996</a>Tattha katamāni kāmadhātuyā bāvīsatindriyāni? Cakkhundriyaṃ, sotindriyaṃ … pe … aññātāvindriyaṃ—imāni vuccanti “kāmadhātuyā bāvīsatindriyāni”. (5)</p>
<p><a class='ref sc' id='sc25' href='#sc25'>SC 25</a><a class='ref ms' id='ms30Vbh_2997' href='#ms30Vbh_2997'>Ms 30Vbh_2997</a>Tattha katame kāmadhātuyā nava hetū? Tayo kusalahetū, tayo akusalahetū, tayo abyākatahetū … pe … ime vuccanti “kāmadhātuyā nava hetū”. (6)</p>
<p><a class='ref sc' id='sc26' href='#sc26'>SC 26</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 405</a><a class='ref ms' id='ms30Vbh_2998' href='#ms30Vbh_2998'>Ms 30Vbh_2998</a>Tattha katame kāmadhātuyā cattāro āhārā? Kabaḷīkārāhāro, phassāhāro, manosañcetanāhāro, viññāṇāhāro—ime vuccanti “kāmadhātuyā cattāro āhārā”. (7)</p>
<p><a class='ref sc' id='sc27' href='#sc27'>SC 27</a><a class='ref ms' id='ms30Vbh_2999' href='#ms30Vbh_2999'>Ms 30Vbh_2999</a>Tattha katame kāmadhātuyā satta phassā? Cakkhusamphasso sotasamphasso, ghānasamphasso, jivhāsamphasso, kāyasamphasso, manodhātusamphasso, manoviññāṇadhātusamphasso—ime vuccanti “kāmadhātuyā satta phassā”. (8)</p>
<p><a class='ref sc' id='sc28' href='#sc28'>SC 28</a><a class='ref ms' id='ms30Vbh_3000' href='#ms30Vbh_3000'>Ms 30Vbh_3000</a>Tattha katamā kāmadhātuyā satta vedanā? Cakkhusamphassajā vedanā, sotasamphassajā vedanā, ghānasamphassajā vedanā, jivhāsamphassajā vedanā, kāyasamphassajā vedanā, manodhātusamphassajā vedanā, manoviññāṇadhātusamphassajā vedanā—imā vuccanti “kāmadhātuyā satta vedanā”. (9)</p>
<p><a class='ref sc' id='sc29' href='#sc29'>SC 29</a><a class='ref ms' id='ms30Vbh_3001' href='#ms30Vbh_3001'>Ms 30Vbh_3001</a>Tattha katamā kāmadhātuyā satta saññā? Cakkhusamphassajā saññā, sotasamphassajā saññā, ghānasamphassajā saññā, jivhāsamphassajā saññā, kāyasamphassajā saññā, manodhātusamphassajā saññā, manoviññāṇadhātusamphassajā saññā—imā vuccanti “kāmadhātuyā satta saññā”. (10)</p>
<p><a class='ref sc' id='sc30' href='#sc30'>SC 30</a><a class='ref ms' id='ms30Vbh_3002' href='#ms30Vbh_3002'>Ms 30Vbh_3002</a>Tattha katamā kāmadhātuyā satta cetanā? Cakkhusamphassajā cetanā, sotasamphassajā cetanā, ghānasamphassajā cetanā, jivhāsamphassajā cetanā, kāyasamphassajā cetanā, manodhātusamphassajā cetanā, manoviññāṇadhātusamphassajā cetanā—imā vuccanti “kāmadhātuyā satta cetanā”. (11)</p>
<p><a class='ref sc' id='sc31' href='#sc31'>SC 31</a><a class='ref ms' id='ms30Vbh_3003' href='#ms30Vbh_3003'>Ms 30Vbh_3003</a>Tattha katamāni kāmadhātuyā satta cittāni? Cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ, kāyaviññāṇaṃ, manodhātu, manoviññāṇadhātu—imāni vuccanti “kāmadhātuyā satta cittāni”. (12)</p>
<h3>2.2. Rūpadhātu</h3>
<p><a class='ref sc' id='sc32' href='#sc32'>SC 32</a><a class='ref ms' id='ms30Vbh_3004' href='#ms30Vbh_3004'>Ms 30Vbh_3004</a><a class='ref msdiv' id='msdiv993' href='#msdiv993'>Msdiv 993</a>Rūpadhātuyā kati khandhā, kati āyatanā, kati dhātuyo, kati saccāni, kati indriyāni … pe … kati cittāni?</p>
<p><a class='ref sc' id='sc33' href='#sc33'>SC 33</a><a class='ref ms' id='ms30Vbh_3005' href='#ms30Vbh_3005'>Ms 30Vbh_3005</a>Rūpadhātuyā pañcakkhandhā, cha āyatanāni, nava dhātuyo, tīṇi saccāni, cuddasindriyāni, aṭṭha hetū, tayo āhārā, cattāro phassā, catasso vedanā, catasso saññā, catasso cetanā, cattāri cittāni.</p>
<p><a class='ref sc' id='sc34' href='#sc34'>SC 34</a><a class='ref ms' id='ms30Vbh_3006' href='#ms30Vbh_3006'>Ms 30Vbh_3006</a><a class='ref msdiv' id='msdiv994' href='#msdiv994'>Msdiv 994</a>Tattha katame rūpadhātuyā pañcakkhandhā? Rūpakkhandho, vedanākkhandho, saññākkhandho, saṅkhārakkhandho, viññāṇakkhandho—ime vuccanti “rūpadhātuyā pañcakkhandhā”. (1)</p>
<p><a class='ref sc' id='sc35' href='#sc35'>SC 35</a><a class='ref ms' id='ms30Vbh_3007' href='#ms30Vbh_3007'>Ms 30Vbh_3007</a>Tattha katamāni rūpadhātuyā cha āyatanāni? Cakkhāyatanaṃ, rūpāyatanaṃ, sotāyatanaṃ, saddāyatanaṃ, manāyatanaṃ, dhammāyatanaṃ—imāni vuccanti “rūpadhātuyā cha āyatanāni”. (2)</p>
<p><a class='ref sc' id='sc36' href='#sc36'>SC 36</a><a class='ref ms' id='ms30Vbh_3008' href='#ms30Vbh_3008'>Ms 30Vbh_3008</a>Tattha katamā rūpadhātuyā nava dhātuyo? Cakkhudhātu, rūpadhātu, cakkhuviññāṇadhātu, sotadhātu, saddadhātu, sotaviññāṇadhātu, manodhātu, dhammadhātu, manoviññāṇadhātu—imā vuccanti “rūpadhātuyā nava dhātuyo”. (3)</p>
<p><a class='ref sc' id='sc37' href='#sc37'>SC 37</a><a class='ref ms' id='ms30Vbh_3009' href='#ms30Vbh_3009'>Ms 30Vbh_3009</a>Tattha katamāni rūpadhātuyā tīṇi saccāni? Dukkhasaccaṃ, samudayasaccaṃ, maggasaccaṃ—imāni vuccanti “rūpadhātuyā tīṇi saccāni”. (4)</p>
<p><a class='ref sc' id='sc38' href='#sc38'>SC 38</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 406</a><a class='ref ms' id='ms30Vbh_3010' href='#ms30Vbh_3010'>Ms 30Vbh_3010</a>Tattha katamāni rūpadhātuyā cuddasindriyāni? Cakkhundriyaṃ, sotindriyaṃ, manindriyaṃ, jīvitindriyaṃ, somanassindriyaṃ, upekkhindriyaṃ, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ, anaññātaññassāmītindriyaṃ, aññindriyaṃ, aññātāvindriyaṃ—imāni vuccanti “rūpadhātuyā cuddasindriyāni”. (5)</p>
<p><a class='ref sc' id='sc39' href='#sc39'>SC 39</a><a class='ref ms' id='ms30Vbh_3011' href='#ms30Vbh_3011'>Ms 30Vbh_3011</a>Tattha katame rūpadhātuyā aṭṭha hetū? Tayo kusalahetū, dve akusalahetū, tayo abyākatahetū.</p>
<p><a class='ref sc' id='sc40' href='#sc40'>SC 40</a><a class='ref ms' id='ms30Vbh_3012' href='#ms30Vbh_3012'>Ms 30Vbh_3012</a>Tattha katame tayo kusalahetū? Alobho kusalahetu, adoso kusalahetu, amoho kusalahetu—ime tayo kusalahetū.</p>
<p><a class='ref sc' id='sc41' href='#sc41'>SC 41</a><a class='ref ms' id='ms30Vbh_3013' href='#ms30Vbh_3013'>Ms 30Vbh_3013</a>Tattha katame dve akusalahetū? Lobho akusalahetu, moho akusalahetu—ime dve akusalahetū.</p>
<p><a class='ref sc' id='sc42' href='#sc42'>SC 42</a><a class='ref ms' id='ms30Vbh_3014' href='#ms30Vbh_3014'>Ms 30Vbh_3014</a>Tattha katame tayo abyākatahetū? Kusalānaṃ vā dhammānaṃ vipākato kiriyābyākatesu vā dhammesu alobho, adoso, amoho—ime tayo abyākatahetū. Ime vuccanti rūpadhātuyā aṭṭha hetū. (6)</p>
<p><a class='ref sc' id='sc43' href='#sc43'>SC 43</a><a class='ref ms' id='ms30Vbh_3015' href='#ms30Vbh_3015'>Ms 30Vbh_3015</a>Tattha katame rūpadhātuyā tayo āhārā? Phassāhāro, manosañcetanāhāro, viññāṇāhāro—ime vuccanti “rūpadhātuyā tayo āhārā”. (7)</p>
<p><a class='ref sc' id='sc44' href='#sc44'>SC 44</a><a class='ref ms' id='ms30Vbh_3016' href='#ms30Vbh_3016'>Ms 30Vbh_3016</a>Tattha katame rūpadhātuyā cattāro phassā? Cakkhusamphasso, sotasamphasso, manodhātusamphasso, manoviññāṇadhātusamphasso—ime vuccanti “rūpadhātuyā cattāro phassā”. (8)</p>
<p><a class='ref sc' id='sc45' href='#sc45'>SC 45</a><a class='ref ms' id='ms30Vbh_3017' href='#ms30Vbh_3017'>Ms 30Vbh_3017</a>Tattha katamā rūpadhātuyā catasso vedanā … pe … catasso saññā … pe … catasso cetanā … pe … cattāri cittāni? Cakkhuviññāṇaṃ, sotaviññāṇaṃ, manodhātu, manoviññāṇadhātu—imāni vuccanti “rūpadhātuyā cattāri cittāni”. (9–‍12)</p>
<h3>2.3. Arūpadhātu</h3>
<p><a class='ref sc' id='sc46' href='#sc46'>SC 46</a><a class='ref ms' id='ms30Vbh_3018' href='#ms30Vbh_3018'>Ms 30Vbh_3018</a><a class='ref msdiv' id='msdiv995' href='#msdiv995'>Msdiv 995</a>Arūpadhātuyā kati khandhā … pe … kati cittāni?</p>
<p><a class='ref sc' id='sc47' href='#sc47'>SC 47</a><a class='ref ms' id='ms30Vbh_3019' href='#ms30Vbh_3019'>Ms 30Vbh_3019</a>Arūpadhātuyā cattāro khandhā, dve āyatanāni, dve dhātuyo, tīṇi saccāni, ekādasindriyāni, aṭṭha hetū, tayo āhārā, eko phasso, ekā vedanā, ekā saññā, ekā cetanā, ekaṃ cittaṃ.</p>
<p><a class='ref sc' id='sc48' href='#sc48'>SC 48</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 407</a><a class='ref ms' id='ms30Vbh_3020' href='#ms30Vbh_3020'>Ms 30Vbh_3020</a><a class='ref msdiv' id='msdiv996' href='#msdiv996'>Msdiv 996</a>Tattha katame arūpadhātuyā cattāro khandhā? Vedanākkhandho, saññākkhandho, saṅkhārakkhandho, viññāṇakkhandho—ime vuccanti “arūpadhātuyā cattāro khandhā”. (1)</p>
<p><a class='ref sc' id='sc49' href='#sc49'>SC 49</a><a class='ref ms' id='ms30Vbh_3021' href='#ms30Vbh_3021'>Ms 30Vbh_3021</a>Tattha katamāni arūpadhātuyā dve āyatanāni? Manāyatanaṃ, dhammāyatanaṃ—imāni vuccanti “arūpadhātuyā dve āyatanāni”. (2)</p>
<p><a class='ref sc' id='sc50' href='#sc50'>SC 50</a><a class='ref ms' id='ms30Vbh_3022' href='#ms30Vbh_3022'>Ms 30Vbh_3022</a>Tattha katamā arūpadhātuyā dve dhātuyo? Manoviññāṇadhātu, dhammadhātu—imā vuccanti “arūpadhātuyā dve dhātuyo”. (3)</p>
<p><a class='ref sc' id='sc51' href='#sc51'>SC 51</a><a class='ref ms' id='ms30Vbh_3023' href='#ms30Vbh_3023'>Ms 30Vbh_3023</a>Tattha katamāni arūpadhātuyā tīṇi saccāni? Dukkhasaccaṃ, samudayasaccaṃ, maggasaccaṃ—imāni vuccanti “arūpadhātuyā tīṇi saccāni”. (4)</p>
<p><a class='ref sc' id='sc52' href='#sc52'>SC 52</a><a class='ref ms' id='ms30Vbh_3024' href='#ms30Vbh_3024'>Ms 30Vbh_3024</a>Tattha katamāni arūpadhātuyā ekādasindriyāni? Manindriyaṃ, jīvitindriyaṃ, somanassindriyaṃ, upekkhindriyaṃ, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ, aññindriyaṃ, aññātāvindriyaṃ—imāni vuccanti “arūpadhātuyā ekādasindriyāni”. (5)</p>
<p><a class='ref sc' id='sc53' href='#sc53'>SC 53</a><a class='ref ms' id='ms30Vbh_3025' href='#ms30Vbh_3025'>Ms 30Vbh_3025</a>Tattha katame arūpadhātuyā aṭṭha hetū? Tayo kusalahetū, dve akusalahetū, tayo abyākatahetū … pe … ime vuccanti “arūpadhātuyā aṭṭha hetū”. (6)</p>
<p><a class='ref sc' id='sc54' href='#sc54'>SC 54</a><a class='ref ms' id='ms30Vbh_3026' href='#ms30Vbh_3026'>Ms 30Vbh_3026</a>Tattha katame arūpadhātuyā tayo āhārā? Phassāhāro, manosañcetanāhāro, viññāṇāhāro—ime vuccanti “arūpadhātuyā tayo āhārā”. (7)</p>
<p><a class='ref sc' id='sc55' href='#sc55'>SC 55</a><a class='ref ms' id='ms30Vbh_3027' href='#ms30Vbh_3027'>Ms 30Vbh_3027</a>Tattha katamo arūpadhātuyā eko phasso? Manoviññāṇadhātusamphasso—ayaṃ vuccati “arūpadhātuyā eko phasso”. (8)</p>
<p><a class='ref sc' id='sc56' href='#sc56'>SC 56</a><a class='ref ms' id='ms30Vbh_3028' href='#ms30Vbh_3028'>Ms 30Vbh_3028</a>Tattha katamā arūpadhātuyā ekā vedanā … pe … ekā saññā … pe … ekā cetanā … pe … ekaṃ cittaṃ? Manoviññāṇadhātu—idaṃ vuccati “arūpadhātuyā ekaṃ cittaṃ”. (9–‍12)</p>
<h3>2.4. Apariyāpanna</h3>
<p><a class='ref sc' id='sc57' href='#sc57'>SC 57</a><a class='ref ms' id='ms30Vbh_3029' href='#ms30Vbh_3029'>Ms 30Vbh_3029</a><a class='ref msdiv' id='msdiv997' href='#msdiv997'>Msdiv 997</a>Apariyāpanne kati khandhā … pe … kati cittāni?</p>
<p><a class='ref sc' id='sc58' href='#sc58'>SC 58</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 408</a><a class='ref ms' id='ms30Vbh_3030' href='#ms30Vbh_3030'>Ms 30Vbh_3030</a>Apariyāpanne cattāro khandhā, dve āyatanāni, dve dhātuyo, dve saccāni, dvādasindriyāni, cha hetū, tayo āhārā, eko phasso, ekā vedanā, ekā saññā, ekā cetanā, ekaṃ cittaṃ.</p>
<p><a class='ref sc' id='sc59' href='#sc59'>SC 59</a><a class='ref ms' id='ms30Vbh_3031' href='#ms30Vbh_3031'>Ms 30Vbh_3031</a><a class='ref msdiv' id='msdiv998' href='#msdiv998'>Msdiv 998</a>Tattha katame apariyāpanne cattāro khandhā? Vedanākkhandho, saññākkhandho, saṅkhārakkhandho, viññāṇakkhandho—ime vuccanti “apariyāpanne cattāro khandhā”. (1)</p>
<p><a class='ref sc' id='sc60' href='#sc60'>SC 60</a><a class='ref ms' id='ms30Vbh_3032' href='#ms30Vbh_3032'>Ms 30Vbh_3032</a>Tattha katamāni apariyāpanne dve āyatanāni? Manāyatanaṃ, dhammāyatanaṃ—imāni vuccanti “apariyāpanne dve āyatanāni”. (2)</p>
<p><a class='ref sc' id='sc61' href='#sc61'>SC 61</a><a class='ref ms' id='ms30Vbh_3033' href='#ms30Vbh_3033'>Ms 30Vbh_3033</a>Tattha katamā apariyāpanne dve dhātuyo? Manoviññāṇadhātu, dhammadhātu—imā vuccanti “apariyāpanne dve dhātuyo”. (3)</p>
<p><a class='ref sc' id='sc62' href='#sc62'>SC 62</a><a class='ref ms' id='ms30Vbh_3034' href='#ms30Vbh_3034'>Ms 30Vbh_3034</a>Tattha katamāni apariyāpanne dve saccāni? Maggasaccaṃ, nirodhasaccaṃ—imāni vuccanti “apariyāpanne dve saccāni”. (4)</p>
<p><a class='ref sc' id='sc63' href='#sc63'>SC 63</a><a class='ref ms' id='ms30Vbh_3035' href='#ms30Vbh_3035'>Ms 30Vbh_3035</a>Tattha katamāni apariyāpanne dvādasindriyāni? Manindriyaṃ, jīvitindriyaṃ, somanassindriyaṃ, upekkhindriyaṃ, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ, anaññātaññassāmītindriyaṃ, aññindriyaṃ, aññātāvindriyaṃ—imāni vuccanti “apariyāpanne dvādasindriyāni”. (5)</p>
<p><a class='ref sc' id='sc64' href='#sc64'>SC 64</a><a class='ref ms' id='ms30Vbh_3036' href='#ms30Vbh_3036'>Ms 30Vbh_3036</a>Tattha katame apariyāpanne cha hetū? Tayo kusalahetū, tayo abyākatahetū.</p>
<p><a class='ref sc' id='sc65' href='#sc65'>SC 65</a><a class='ref ms' id='ms30Vbh_3037' href='#ms30Vbh_3037'>Ms 30Vbh_3037</a>Tattha katame tayo kusalahetū? Alobho kusalahetu, adoso kusalahetu, amoho kusalahetu—ime tayo kusalahetū.</p>
<p><a class='ref sc' id='sc66' href='#sc66'>SC 66</a><a class='ref ms' id='ms30Vbh_3038' href='#ms30Vbh_3038'>Ms 30Vbh_3038</a>Tattha katame tayo abyākatahetū? Kusalānaṃ dhammānaṃ vipākato alobho, adoso, amoho—ime tayo abyākatahetū. Ime vuccanti “apariyāpanne cha hetū”. (6)</p>
<p><a class='ref sc' id='sc67' href='#sc67'>SC 67</a><a class='ref ms' id='ms30Vbh_3039' href='#ms30Vbh_3039'>Ms 30Vbh_3039</a>Tattha katame apariyāpanne tayo āhārā? Phassāhāro, manosañcetanāhāro, viññāṇāhāro—ime vuccanti “apariyāpanne tayo āhārā”. (7)</p>
<p><a class='ref sc' id='sc68' href='#sc68'>SC 68</a><a class='ref ms' id='ms30Vbh_3040' href='#ms30Vbh_3040'>Ms 30Vbh_3040</a>Tattha katamo apariyāpanne eko phasso? Manoviññāṇadhātusamphasso—ayaṃ vuccati “apariyāpanne eko phasso”. (8)</p>
<p><a class='ref sc' id='sc69' href='#sc69'>SC 69</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 409</a><a class='ref ms' id='ms30Vbh_3041' href='#ms30Vbh_3041'>Ms 30Vbh_3041</a>Tattha katamā apariyāpanne ekā vedanā … pe … ekā saññā … pe … ekā cetanā … pe … ekaṃ cittaṃ? Manoviññāṇadhātu—idaṃ vuccati “apariyāpanne ekaṃ cittaṃ”. (9–‍12)</p>
<h2>3. 3 Pariyāpannāpariyāpannavāra</h2>
<h3>3.1. Kāmadhātu</h3>
<p><a class='ref sc' id='sc70' href='#sc70'>SC 70</a><a class='ref ms' id='ms30Vbh_3042' href='#ms30Vbh_3042'>Ms 30Vbh_3042</a><a class='ref msdiv' id='msdiv999' href='#msdiv999'>Msdiv 999</a>Pañcannaṃ khandhānaṃ kati kāmadhātupariyāpannā, kati na kāmadhātupariyāpannā … pe … sattannaṃ cittānaṃ kati kāmadhātupariyāpannā, kati na kāmadhātupariyāpannā?</p>
<p><a class='ref sc' id='sc71' href='#sc71'>SC 71</a><a class='ref ms' id='ms30Vbh_3043' href='#ms30Vbh_3043'>Ms 30Vbh_3043</a><a class='ref msdiv' id='msdiv1000' href='#msdiv1000'>Msdiv 1000</a>Rūpakkhandho kāmadhātupariyāpanno; cattāro khandhā siyā kāmadhātupariyāpannā, siyā na kāmadhātupariyāpannā.</p>
<p><a class='ref sc' id='sc72' href='#sc72'>SC 72</a><a class='ref ms' id='ms30Vbh_3044' href='#ms30Vbh_3044'>Ms 30Vbh_3044</a>Dasāyatanā kāmadhātupariyāpannā; dve āyatanā siyā kāmadhātupariyāpannā, siyā na kāmadhātupariyāpannā.</p>
<p><a class='ref sc' id='sc73' href='#sc73'>SC 73</a><a class='ref ms' id='ms30Vbh_3045' href='#ms30Vbh_3045'>Ms 30Vbh_3045</a>Soḷasa dhātuyo kāmadhātupariyāpannā; dve dhātuyo siyā kāmadhātupariyāpannā, siyā na kāmadhātupariyāpannā.</p>
<p><a class='ref sc' id='sc74' href='#sc74'>SC 74</a><a class='ref ms' id='ms30Vbh_3046' href='#ms30Vbh_3046'>Ms 30Vbh_3046</a>Samudayasaccaṃ kāmadhātupariyāpannaṃ; dve saccā na kāmadhātupariyāpannā; dukkhasaccaṃ siyā kāmadhātupariyāpannaṃ, siyā na kāmadhātupariyāpannaṃ.</p>
<p><a class='ref sc' id='sc75' href='#sc75'>SC 75</a><a class='ref ms' id='ms30Vbh_3047' href='#ms30Vbh_3047'>Ms 30Vbh_3047</a>Dasindriyā kāmadhātupariyāpannā; tīṇindriyā na kāmadhātupariyāpannā; navindriyā siyā kāmadhātupariyāpannā, siyā na kāmadhātupariyāpannā.</p>
<p><a class='ref sc' id='sc76' href='#sc76'>SC 76</a><a class='ref ms' id='ms30Vbh_3048' href='#ms30Vbh_3048'>Ms 30Vbh_3048</a>Tayo akusalahetū kāmadhātupariyāpannā; cha hetū siyā kāmadhātupariyāpannā, siyā na kāmadhātupariyāpannā.</p>
<p><a class='ref sc' id='sc77' href='#sc77'>SC 77</a><a class='ref ms' id='ms30Vbh_3049' href='#ms30Vbh_3049'>Ms 30Vbh_3049</a>Kabaḷīkāro āhāro kāmadhātupariyāpanno; tayo āhārā siyā kāmadhātupariyāpannā, siyā na kāmadhātupariyāpannā.</p>
<p><a class='ref sc' id='sc78' href='#sc78'>SC 78</a><a class='ref ms' id='ms30Vbh_3050' href='#ms30Vbh_3050'>Ms 30Vbh_3050</a>Cha phassā kāmadhātupariyāpannā; manoviññāṇadhātusamphasso siyā kāmadhātu pariyāpanno, siyā na kāmadhātupariyāpanno.</p>
<p><a class='ref sc' id='sc79' href='#sc79'>SC 79</a><a class='ref ms' id='ms30Vbh_3051' href='#ms30Vbh_3051'>Ms 30Vbh_3051</a>Cha vedanā … pe … cha saññā … pe … cha cetanā … pe … cha cittā kāmadhātupariyāpannā; manoviññāṇadhātu siyā kāmadhātupariyāpannā, siyā na kāmadhātupariyāpannā.</p>
<h3>3.2. Rūpadhātu</h3>
<p><a class='ref sc' id='sc80' href='#sc80'>SC 80</a><a class='ref ms' id='ms30Vbh_3052' href='#ms30Vbh_3052'>Ms 30Vbh_3052</a><a class='ref msdiv' id='msdiv1001' href='#msdiv1001'>Msdiv 1001</a>Pañcannaṃ khandhānaṃ kati rūpadhātupariyāpannā, kati na rūpadhātupariyāpannā … pe … sattannaṃ cittānaṃ kati rūpadhātupariyāpannā, kati na rūpadhātupariyāpannā?</p>
<p><a class='ref sc' id='sc81' href='#sc81'>SC 81</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 410</a><a class='ref ms' id='ms30Vbh_3053' href='#ms30Vbh_3053'>Ms 30Vbh_3053</a><a class='ref msdiv' id='msdiv1002' href='#msdiv1002'>Msdiv 1002</a>Rūpakkhandho na rūpadhātupariyāpanno; cattāro khandhā siyā rūpadhātupariyāpannā, siyā na rūpadhātupariyāpannā.</p>
<p><a class='ref sc' id='sc82' href='#sc82'>SC 82</a><a class='ref ms' id='ms30Vbh_3054' href='#ms30Vbh_3054'>Ms 30Vbh_3054</a>Dasāyatanā na rūpadhātupariyāpannā; dve āyatanā siyā rūpadhātupariyāpannā, siyā na rūpadhātupariyāpannā.</p>
<p><a class='ref sc' id='sc83' href='#sc83'>SC 83</a><a class='ref ms' id='ms30Vbh_3055' href='#ms30Vbh_3055'>Ms 30Vbh_3055</a>Soḷasa dhātuyo na rūpadhātupariyāpannā; dve dhātuyo siyā rūpadhātupariyāpannā, siyā na rūpadhātupariyāpannā.</p>
<p><a class='ref sc' id='sc84' href='#sc84'>SC 84</a><a class='ref ms' id='ms30Vbh_3056' href='#ms30Vbh_3056'>Ms 30Vbh_3056</a>Tīṇi saccāni na rūpadhātupariyāpannā; dukkhasaccaṃ siyā rūpadhātupariyāpannaṃ, siyā na rūpadhātupariyāpannaṃ.</p>
<p><a class='ref sc' id='sc85' href='#sc85'>SC 85</a><a class='ref ms' id='ms30Vbh_3057' href='#ms30Vbh_3057'>Ms 30Vbh_3057</a>Terasindriyā na rūpadhātupariyāpannā; navindriyā siyā rūpadhātupariyāpannā, siyā na rūpadhātupariyāpannā.</p>
<p><a class='ref sc' id='sc86' href='#sc86'>SC 86</a><a class='ref ms' id='ms30Vbh_3058' href='#ms30Vbh_3058'>Ms 30Vbh_3058</a>Tayo akusalahetū na rūpadhātupariyāpannā; cha hetū siyā rūpadhātupariyāpannā, siyā na rūpadhātupariyāpannā.</p>
<p><a class='ref sc' id='sc87' href='#sc87'>SC 87</a><a class='ref ms' id='ms30Vbh_3059' href='#ms30Vbh_3059'>Ms 30Vbh_3059</a>Kabaḷīkāro āhāro na rūpadhātupariyāpanno; tayo āhārā siyā rūpadhātupariyāpannā, siyā na rūpadhātupariyāpannā.</p>
<p><a class='ref sc' id='sc88' href='#sc88'>SC 88</a><a class='ref ms' id='ms30Vbh_3060' href='#ms30Vbh_3060'>Ms 30Vbh_3060</a>Cha phassā na rūpadhātupariyāpannā; manoviññāṇadhātusamphasso siyā rūpadhātupariyāpanno, siyā na rūpadhātupariyāpanno.</p>
<p><a class='ref sc' id='sc89' href='#sc89'>SC 89</a><a class='ref ms' id='ms30Vbh_3061' href='#ms30Vbh_3061'>Ms 30Vbh_3061</a>Cha vedanā … pe … cha saññā … pe … cha cetanā … pe … cha cittā na rūpadhātupariyāpannā; manoviññāṇadhātu siyā rūpadhātupariyāpannā, siyā na rūpadhātupariyāpannā.</p>
<h3>3.3. Arūpadhātu</h3>
<p><a class='ref sc' id='sc90' href='#sc90'>SC 90</a><a class='ref ms' id='ms30Vbh_3062' href='#ms30Vbh_3062'>Ms 30Vbh_3062</a><a class='ref msdiv' id='msdiv1003' href='#msdiv1003'>Msdiv 1003</a>Pañcannaṃ khandhānaṃ kati arūpadhātupariyāpannā, kati na arūpadhātupariyāpannā … pe … sattannaṃ cittānaṃ kati arūpadhātupariyāpannā, kati na arūpadhātupariyāpannā?</p>
<p><a class='ref sc' id='sc91' href='#sc91'>SC 91</a><a class='ref ms' id='ms30Vbh_3063' href='#ms30Vbh_3063'>Ms 30Vbh_3063</a><a class='ref msdiv' id='msdiv1004' href='#msdiv1004'>Msdiv 1004</a>Rūpakkhandho na arūpadhātupariyāpanno; cattāro khandhā siyā arūpadhātupariyāpannā, siyā na arūpadhātupariyāpannā.</p>
<p><a class='ref sc' id='sc92' href='#sc92'>SC 92</a><a class='ref ms' id='ms30Vbh_3064' href='#ms30Vbh_3064'>Ms 30Vbh_3064</a>Dasāyatanā na arūpadhātupariyāpannā; dve āyatanā siyā arūpadhātupariyāpannā, siyā na arūpadhātupariyāpannā.</p>
<p><a class='ref sc' id='sc93' href='#sc93'>SC 93</a><a class='ref ms' id='ms30Vbh_3065' href='#ms30Vbh_3065'>Ms 30Vbh_3065</a>Soḷasa dhātuyo na arūpadhātupariyāpannā; dve dhātuyo siyā arūpadhātupariyāpannā, siyā na arūpadhātupariyāpannā.</p>
<p><a class='ref sc' id='sc94' href='#sc94'>SC 94</a><a class='ref ms' id='ms30Vbh_3066' href='#ms30Vbh_3066'>Ms 30Vbh_3066</a>Tīṇi saccāni na arūpadhātupariyāpannāni.</p>
<p><a class='ref sc' id='sc95' href='#sc95'>SC 95</a><a class='ref ms' id='ms30Vbh_3067' href='#ms30Vbh_3067'>Ms 30Vbh_3067</a>Dukkhasaccaṃ siyā arūpadhātupariyāpannaṃ, siyā na arūpadhātupariyāpannaṃ.</p>
<p><a class='ref sc' id='sc96' href='#sc96'>SC 96</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 411</a><a class='ref ms' id='ms30Vbh_3068' href='#ms30Vbh_3068'>Ms 30Vbh_3068</a>Cuddasindriyā na arūpadhātupariyāpannā; aṭṭhindriyā siyā arūpadhātupariyāpannā, siyā na arūpadhātupariyāpannā.</p>
<p><a class='ref sc' id='sc97' href='#sc97'>SC 97</a><a class='ref ms' id='ms30Vbh_3069' href='#ms30Vbh_3069'>Ms 30Vbh_3069</a>Tayo akusalahetū na arūpadhātupariyāpannā; cha hetū siyā arūpadhātupariyāpannā, siyā na arūpadhātupariyāpannā.</p>
<p><a class='ref sc' id='sc98' href='#sc98'>SC 98</a><a class='ref ms' id='ms30Vbh_3070' href='#ms30Vbh_3070'>Ms 30Vbh_3070</a>Kabaḷīkāro āhāro na arūpadhātupariyāpanno; tayo āhārā siyā arūpadhātupariyāpannā, siyā na arūpadhātupariyāpannā.</p>
<p><a class='ref sc' id='sc99' href='#sc99'>SC 99</a><a class='ref ms' id='ms30Vbh_3071' href='#ms30Vbh_3071'>Ms 30Vbh_3071</a>Cha phassā na arūpadhātupariyāpannā; manoviññāṇadhātusamphasso siyā arūpadhātupariyāpanno, siyā na arūpadhātupariyāpanno.</p>
<p><a class='ref sc' id='sc100' href='#sc100'>SC 100</a><a class='ref ms' id='ms30Vbh_3072' href='#ms30Vbh_3072'>Ms 30Vbh_3072</a>Cha vedanā … pe … cha saññā … pe … cha cetanā … pe … cha cittā na arūpadhātupariyāpannā; manoviññāṇadhātu siyā arūpadhātupariyāpannā, siyā na arūpadhātupariyāpannā.</p>
<h3>3.4. Pariyāpannāpariyāpanna</h3>
<p><a class='ref sc' id='sc101' href='#sc101'>SC 101</a><a class='ref ms' id='ms30Vbh_3073' href='#ms30Vbh_3073'>Ms 30Vbh_3073</a><a class='ref msdiv' id='msdiv1005' href='#msdiv1005'>Msdiv 1005</a>Pañcannaṃ khandhānaṃ kati pariyāpannā, kati apariyāpannā … pe … sattannaṃ cittānaṃ kati pariyāpannā, kati apariyāpannā?</p>
<p><a class='ref sc' id='sc102' href='#sc102'>SC 102</a><a class='ref ms' id='ms30Vbh_3074' href='#ms30Vbh_3074'>Ms 30Vbh_3074</a><a class='ref msdiv' id='msdiv1006' href='#msdiv1006'>Msdiv 1006</a>Rūpakkhandho pariyāpanno; cattāro khandhā siyā pariyāpannā, siyā apariyāpannā.</p>
<p><a class='ref sc' id='sc103' href='#sc103'>SC 103</a><a class='ref ms' id='ms30Vbh_3075' href='#ms30Vbh_3075'>Ms 30Vbh_3075</a>Dasāyatanā pariyāpannā; dve āyatanā siyā pariyāpannā, siyā apariyāpannā.</p>
<p><a class='ref sc' id='sc104' href='#sc104'>SC 104</a><a class='ref ms' id='ms30Vbh_3076' href='#ms30Vbh_3076'>Ms 30Vbh_3076</a>Soḷasa dhātuyo pariyāpannā; dve dhātuyo siyā pariyāpannā, siyā apariyāpannā.</p>
<p><a class='ref sc' id='sc105' href='#sc105'>SC 105</a><a class='ref ms' id='ms30Vbh_3077' href='#ms30Vbh_3077'>Ms 30Vbh_3077</a>Dve saccā pariyāpannā; dve saccā apariyāpannā.</p>
<p><a class='ref sc' id='sc106' href='#sc106'>SC 106</a><a class='ref ms' id='ms30Vbh_3078' href='#ms30Vbh_3078'>Ms 30Vbh_3078</a>Dasindriyā pariyāpannā, tīṇindriyā apariyāpannā; navindriyā siyā pariyāpannā, siyā apariyāpannā.</p>
<p><a class='ref sc' id='sc107' href='#sc107'>SC 107</a><a class='ref ms' id='ms30Vbh_3079' href='#ms30Vbh_3079'>Ms 30Vbh_3079</a>Tayo akusalahetū pariyāpannā; cha hetū siyā pariyāpannā, siyā apariyāpannā.</p>
<p><a class='ref sc' id='sc108' href='#sc108'>SC 108</a><a class='ref ms' id='ms30Vbh_3080' href='#ms30Vbh_3080'>Ms 30Vbh_3080</a>Kabaḷīkāro āhāro pariyāpanno; tayo āhārā siyā pariyāpannā, siyā apariyāpannā.</p>
<p><a class='ref sc' id='sc109' href='#sc109'>SC 109</a><a class='ref ms' id='ms30Vbh_3081' href='#ms30Vbh_3081'>Ms 30Vbh_3081</a>Cha phassā pariyāpannā; manoviññāṇadhātusamphasso siyā pariyāpanno, siyā apariyāpanno.</p>
<p><a class='ref sc' id='sc110' href='#sc110'>SC 110</a><a class='ref ms' id='ms30Vbh_3082' href='#ms30Vbh_3082'>Ms 30Vbh_3082</a>Cha vedanā … pe … cha saññā … pe … cha cetanā … pe … cha cittā pariyāpannā; manoviññāṇadhātu siyā pariyāpannā, siyā apariyāpannā.</p>
<h2>4. 4 Dhammadassanavāra</h2>
<h3>4.1. Kāmadhātu</h3>
<p><a class='ref sc' id='sc111' href='#sc111'>SC 111</a><a class='ref ms' id='ms30Vbh_3083' href='#ms30Vbh_3083'>Ms 30Vbh_3083</a><a class='ref msdiv' id='msdiv1007' href='#msdiv1007'>Msdiv 1007</a>Kāmadhātuyā upapattikkhaṇe kati khandhā pātubhavanti … pe … kati cittāni pātubhavanti?</p>
<p><a class='ref sc' id='sc112' href='#sc112'>SC 112</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 412</a><a class='ref ms' id='ms30Vbh_3084' href='#ms30Vbh_3084'>Ms 30Vbh_3084</a>Kāmadhātuyā upapattikkhaṇe sabbesaṃ pañcakkhandhā pātubhavanti; kassaci ekādasāyatanāni pātubhavanti; kassaci dasāyatanāni pātubhavanti; kassaci aparāni dasāyatanāni pātubhavanti; kassaci navāyatanāni pātubhavanti; kassaci sattāyatanāni pātubhavanti; kassaci ekādasa dhātuyo pātubhavanti; kassaci dasa dhātuyo pātubhavanti; kassaci aparā dasa dhātuyo pātubhavanti; kassaci nava dhātuyo pātubhavanti; kassaci satta dhātuyo pātubhavanti; sabbesaṃ ekaṃ saccaṃ pātubhavati; kassaci cuddasindriyāni pātubhavanti; kassaci terasindriyāni pātubhavanti; kassaci aparāni terasindriyāni pātubhavanti; kassaci dvādasindriyāni pātubhavanti; kassaci dasindriyāni pātubhavanti; kassaci navindriyāni pātubhavanti; kassaci aparāni navindriyāni pātubhavanti; kassaci aṭṭhindriyāni pātubhavanti; kassaci aparāni aṭṭhindriyāni pātubhavanti; kassaci sattindriyāni pātubhavanti; kassaci pañcindriyāni pātubhavanti; kassaci cattārindriyāni pātubhavanti; kassaci tayo hetū pātubhavanti; kassaci dve hetū pātubhavanti; <span class='var' id='note175' title='keci (bj, s1-3, pts1)' href='#note175' title='keci (bj, s1-3, pts1)'>kassaci</span> ahetukā pātubhavanti; sabbesaṃ cattāro āhārā pātubhavanti; sabbesaṃ eko phasso pātubhavati; sabbesaṃ ekā vedanā … pe … ekā saññā … pe … ekā cetanā … pe … ekaṃ cittaṃ pātubhavati.</p>
<p><a class='ref sc' id='sc113' href='#sc113'>SC 113</a><a class='ref ms' id='ms30Vbh_3085' href='#ms30Vbh_3085'>Ms 30Vbh_3085</a><a class='ref msdiv' id='msdiv1008' href='#msdiv1008'>Msdiv 1008</a>Kāmadhātuyā upapattikkhaṇe sabbesaṃ katame pañcakkhandhā pātubhavanti? Rūpakkhandho … pe … viññāṇakkhandho—kāmadhātuyā upapattikkhaṇe sabbesaṃ ime pañcakkhandhā pātubhavanti. (1)</p>
<p><a class='ref sc' id='sc114' href='#sc114'>SC 114</a><a class='ref ms' id='ms30Vbh_3086' href='#ms30Vbh_3086'>Ms 30Vbh_3086</a><a class='ref msdiv' id='msdiv1009' href='#msdiv1009'>Msdiv 1009</a>Kāmadhātuyā upapattikkhaṇe kassa ekādasāyatanāni pātubhavanti? Kāmāvacarānaṃ devānaṃ, paṭhamakappikānaṃ manussānaṃ, opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ, nerayikānaṃ paripuṇṇāyatanānaṃ upapattikkhaṇe ekādasāyatanāni pātubhavanti—cakkhāyatanaṃ, rūpāyatanaṃ, sotāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ. Kāmadhātuyā upapattikkhaṇe etesaṃ imāni ekādasāyatanāni pātubhavanti.</p>
<p><a class='ref sc' id='sc115' href='#sc115'>SC 115</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 413</a><a class='ref ms' id='ms30Vbh_3087' href='#ms30Vbh_3087'>Ms 30Vbh_3087</a>Kāmadhātuyā upapattikkhaṇe kassa dasāyatanāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccandhānaṃ upapattikkhaṇe dasāyatanāni pātubhavanti—rūpāyatanaṃ, sotāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ. Kāmadhātuyā upapattikkhaṇe etesaṃ imāni dasāyatanāni pātubhavanti.</p>
<p><a class='ref sc' id='sc116' href='#sc116'>SC 116</a><a class='ref ms' id='ms30Vbh_3088' href='#ms30Vbh_3088'>Ms 30Vbh_3088</a>Kāmadhātuyā upapattikkhaṇe kassa aparāni dasāyatanāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccabadhirānaṃ upapattikkhaṇe dasāyatanāni pātubhavanti— cakkhāyatanaṃ, rūpāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ. Kāmadhātuyā upapattikkhaṇe etesaṃ imāni dasāyatanāni pātubhavanti.</p>
<p><a class='ref sc' id='sc117' href='#sc117'>SC 117</a><a class='ref ms' id='ms30Vbh_3089' href='#ms30Vbh_3089'>Ms 30Vbh_3089</a>Kāmadhātuyā upapattikkhaṇe kassa navāyatanāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccandhabadhirānaṃ upapattikkhaṇe navāyatanāni pātubhavanti—rūpāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ. Kāmadhātuyā upapattikkhaṇe etesaṃ imāni navāyatanāni pātubhavanti.</p>
<p><a class='ref sc' id='sc118' href='#sc118'>SC 118</a><a class='ref ms' id='ms30Vbh_3090' href='#ms30Vbh_3090'>Ms 30Vbh_3090</a>Kāmadhātuyā upapattikkhaṇe kassa sattāyatanāni pātubhavanti? Gabbhaseyyakānaṃ sattānaṃ upapattikkhaṇe sattāyatanāni pātubhavanti—rūpāyatanaṃ, gandhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ, manāyatanaṃ, dhammāyatanaṃ. Kāmadhātuyā upapattikkhaṇe etesaṃ imāni sattāyatanāni pātubhavanti. (2)</p>
<p><a class='ref sc' id='sc119' href='#sc119'>SC 119</a><a class='ref ms' id='ms30Vbh_3091' href='#ms30Vbh_3091'>Ms 30Vbh_3091</a><a class='ref msdiv' id='msdiv1010' href='#msdiv1010'>Msdiv 1010</a>Kāmadhātuyā upapattikkhaṇe kassa ekādasa dhātuyo pātubhavanti? Kāmāvacarānaṃ devānaṃ, paṭhamakappikānaṃ manussānaṃ, opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ paripuṇṇāyatanānaṃ upapattikkhaṇe ekādasa dhātuyo pātubhavanti—cakkhudhātu, rūpadhātu, sotadhātu, ghānadhātu, gandhadhātu, jivhādhātu, rasadhātu, kāyadhātu, phoṭṭhabbadhātu, manoviññāṇadhātu, dhammadhātu. Kāmadhātuyā upapattikkhaṇe etesaṃ imā ekādasa dhātuyo pātubhavanti.</p>
<p><a class='ref sc' id='sc120' href='#sc120'>SC 120</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 414</a><a class='ref ms' id='ms30Vbh_3092' href='#ms30Vbh_3092'>Ms 30Vbh_3092</a>Kāmadhātuyā upapattikkhaṇe kassa dasa dhātuyo pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccandhānaṃ upapattikkhaṇe dasa dhātuyo pātubhavanti—rūpadhātu, sotadhātu, ghānadhātu, gandhadhātu, jivhādhātu, rasadhātu, kāyadhātu, phoṭṭhabbadhātu, manoviññāṇadhātu, dhammadhātu. Kāmadhātuyā upapattikkhaṇe etesaṃ imā dasa dhātuyo pātubhavanti.</p>
<p><a class='ref sc' id='sc121' href='#sc121'>SC 121</a><a class='ref ms' id='ms30Vbh_3093' href='#ms30Vbh_3093'>Ms 30Vbh_3093</a>Kāmadhātuyā upapattikkhaṇe kassa aparā dasa dhātuyo pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccabadhirānaṃ upapattikkhaṇe dasa dhātuyo pātubhavanti—cakkhudhātu, rūpadhātu, ghānadhātu, gandhadhātu, jivhādhātu, rasadhātu, kāyadhātu, phoṭṭhabbadhātu, manoviññāṇadhātu, dhammadhātu. Kāmadhātuyā upapattikkhaṇe etesaṃ imā dasa dhātuyo pātubhavanti.</p>
<p><a class='ref sc' id='sc122' href='#sc122'>SC 122</a><a class='ref ms' id='ms30Vbh_3094' href='#ms30Vbh_3094'>Ms 30Vbh_3094</a>Kāmadhātuyā upapattikkhaṇe kassa nava dhātuyo pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccandhabadhirānaṃ upapattikkhaṇe nava dhātuyo pātubhavanti—rūpadhātu, ghānadhātu, gandhadhātu, jivhādhātu, rasadhātu, kāyadhātu, phoṭṭhabbadhātu, manoviññāṇadhātu, dhammadhātu. Kāmadhātuyā upapattikkhaṇe etesaṃ imā nava dhātuyo pātubhavanti.</p>
<p><a class='ref sc' id='sc123' href='#sc123'>SC 123</a><a class='ref ms' id='ms30Vbh_3095' href='#ms30Vbh_3095'>Ms 30Vbh_3095</a>Kāmadhātuyā upapattikkhaṇe kassa satta dhātuyo pātubhavanti? Gabbhaseyyakānaṃ sattānaṃ upapattikkhaṇe satta dhātuyo pātubhavanti—rūpadhātu, gandhadhātu, rasadhātu, kāyadhātu, phoṭṭhabbadhātu, manoviññāṇadhātu, dhammadhātu. Kāmadhātuyā upapattikkhaṇe etesaṃ imā satta dhātuyo pātubhavanti. (3)</p>
<p><a class='ref sc' id='sc124' href='#sc124'>SC 124</a><a class='ref ms' id='ms30Vbh_3096' href='#ms30Vbh_3096'>Ms 30Vbh_3096</a><a class='ref msdiv' id='msdiv1011' href='#msdiv1011'>Msdiv 1011</a>Kāmadhātuyā upapattikkhaṇe sabbesaṃ katamaṃ ekaṃ saccaṃ pātubhavati? Dukkhasaccaṃ—kāmadhātuyā upapattikkhaṇe sabbesaṃ idaṃ ekaṃ saccaṃ pātubhavati. (4)</p>
<p><a class='ref sc' id='sc125' href='#sc125'>SC 125</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 415</a><a class='ref ms' id='ms30Vbh_3097' href='#ms30Vbh_3097'>Ms 30Vbh_3097</a><a class='ref msdiv' id='msdiv1012' href='#msdiv1012'>Msdiv 1012</a>Kāmadhātuyā upapattikkhaṇe kassa cuddasindriyāni pātubhavanti? Kāmāvacarānaṃ devānaṃ, sahetukānaṃ ñāṇasampayuttānaṃ upapattikkhaṇe cuddasindriyāni pātubhavanti—cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. Kāmadhātuyā upapattikkhaṇe etesaṃ imāni cuddasindriyāni pātubhavanti.</p>
<p><a class='ref sc' id='sc126' href='#sc126'>SC 126</a><a class='ref ms' id='ms30Vbh_3098' href='#ms30Vbh_3098'>Ms 30Vbh_3098</a>Kāmadhātuyā upapattikkhaṇe kassa terasindriyāni pātubhavanti? Kāmāvacarānaṃ devānaṃ sahetukānaṃ ñāṇavippayuttānaṃ upapattikkhaṇe terasindriyāni pātubhavanti—cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ. Kāmadhātuyā upapattikkhaṇe etesaṃ imāni terasindriyāni pātubhavanti.</p>
<p><a class='ref sc' id='sc127' href='#sc127'>SC 127</a><a class='ref ms' id='ms30Vbh_3099' href='#ms30Vbh_3099'>Ms 30Vbh_3099</a>Kāmadhātuyā upapattikkhaṇe kassa aparāni terasindriyāni pātubhavanti? Paṭhamakappikānaṃ manussānaṃ sahetukānaṃ ñāṇasampayuttānaṃ upapattikkhaṇe terasindriyāni pātubhavanti—cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. Kāmadhātuyā upapattikkhaṇe etesaṃ imāni terasindriyāni pātubhavanti.</p>
<p><a class='ref sc' id='sc128' href='#sc128'>SC 128</a><a class='ref ms' id='ms30Vbh_3100' href='#ms30Vbh_3100'>Ms 30Vbh_3100</a>Kāmadhātuyā upapattikkhaṇe kassa dvādasindriyāni pātubhavanti? Paṭhamakappikānaṃ manussānaṃ sahetukānaṃ ñāṇavippayuttānaṃ upapattikkhaṇe dvādasindriyāni pātubhavanti—cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ. Kāmadhātuyā upapattikkhaṇe etesaṃ imāni dvādasindriyāni pātubhavanti.</p>
<p><a class='ref sc' id='sc129' href='#sc129'>SC 129</a><a class='ref ms' id='ms30Vbh_3101' href='#ms30Vbh_3101'>Ms 30Vbh_3101</a>Kāmadhātuyā upapattikkhaṇe kassa dasindriyāni pātubhavanti? Gabbhaseyyakānaṃ sattānaṃ sahetukānaṃ ñāṇasampayuttānaṃ upapattikkhaṇe dasindriyāni pātubhavanti—kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. Kāmadhātuyā upapattikkhaṇe etesaṃ imāni dasindriyāni pātubhavanti.</p>
<p><a class='ref sc' id='sc130' href='#sc130'>SC 130</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 416</a><a class='ref ms' id='ms30Vbh_3102' href='#ms30Vbh_3102'>Ms 30Vbh_3102</a>Kāmadhātuyā upapattikkhaṇe kassa navindriyāni pātubhavanti? Gabbhaseyyakānaṃ sattānaṃ sahetukānaṃ ñāṇavippayuttānaṃ upapattikkhaṇe navindriyāni pātubhavanti—kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ. Kāmadhātuyā upapattikkhaṇe etesaṃ imāni navindriyāni pātubhavanti.</p>
<p><a class='ref sc' id='sc131' href='#sc131'>SC 131</a><a class='ref ms' id='ms30Vbh_3103' href='#ms30Vbh_3103'>Ms 30Vbh_3103</a>Kāmadhātuyā upapattikkhaṇe kassa aparāni navindriyāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ paripuṇṇāyatanānaṃ upapattikkhaṇe navindriyāni pātubhavanti— cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, upekkhindriyaṃ. Kāmadhātuyā upapattikkhaṇe etesaṃ imāni navindriyāni pātubhavanti.</p>
<p><a class='ref sc' id='sc132' href='#sc132'>SC 132</a><a class='ref ms' id='ms30Vbh_3104' href='#ms30Vbh_3104'>Ms 30Vbh_3104</a>Kāmadhātuyā upapattikkhaṇe kassa aṭṭhindriyāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccandhānaṃ upapattikkhaṇe aṭṭhindriyāni pātubhavanti—sotindriyaṃ, ghānindriyaṃ, jivhindriyaṃ, kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, upekkhindriyaṃ. Kāmadhātuyā upapattikkhaṇe etesaṃ imāni aṭṭhindriyāni pātubhavanti.</p>
<p><a class='ref sc' id='sc133' href='#sc133'>SC 133</a><a class='ref ms' id='ms30Vbh_3105' href='#ms30Vbh_3105'>Ms 30Vbh_3105</a>Kāmadhātuyā upapattikkhaṇe kassa aparāni aṭṭhindriyāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccabadhirānaṃ upapattikkhaṇe aṭṭhindriyāni pātubhavanti— cakkhundriyaṃ, ghānindriyaṃ, jivhindriyaṃ, kāyindriyaṃ manindriyaṃ, itthindriyaṃ vā purisindriyaṃ vā, jīvitindriyaṃ, upekkhindriyaṃ. Kāmadhātuyā upapattikkhaṇe etesaṃ imāni aṭṭhindriyāni pātubhavanti.</p>
<p><a class='ref sc' id='sc134' href='#sc134'>SC 134</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 417</a><a class='ref ms' id='ms30Vbh_3106' href='#ms30Vbh_3106'>Ms 30Vbh_3106</a>Kāmadhātuyā upapattikkhaṇe kassa sattindriyāni pātubhavanti? Opapātikānaṃ petānaṃ, opapātikānaṃ asurānaṃ, opapātikānaṃ tiracchānagatānaṃ nerayikānaṃ, jaccandhabadhirānaṃ upapattikkhaṇe sattindriyāni pātubhavanti—ghānindriyaṃ, jivhindriyaṃ, kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, upekkhindriyaṃ. Kāmadhātuyā upapattikkhaṇe etesaṃ imāni sattindriyāni pātubhavanti.</p>
<p><a class='ref sc' id='sc135' href='#sc135'>SC 135</a><a class='ref ms' id='ms30Vbh_3107' href='#ms30Vbh_3107'>Ms 30Vbh_3107</a>Kāmadhātuyā upapattikkhaṇe kassa pañcindriyāni pātubhavanti? Gabbhaseyyakānaṃ sattānaṃ ahetukānaṃ, ṭhapetvā napuṃsakānaṃ, upapattikkhaṇe pañcindriyāni pātubhavanti—kāyindriyaṃ, manindriyaṃ, itthindriyaṃ vā purisindriyaṃ vā, jīvitindriyaṃ, upekkhindriyaṃ. Kāmadhātuyā upapattikkhaṇe etesaṃ imāni pañcindriyāni pātubhavanti.</p>
<p><a class='ref sc' id='sc136' href='#sc136'>SC 136</a><a class='ref ms' id='ms30Vbh_3108' href='#ms30Vbh_3108'>Ms 30Vbh_3108</a>Kāmadhātuyā upapattikkhaṇe kassa cattārindriyāni pātubhavanti? Gabbhaseyyakānaṃ sattānaṃ ahetukānaṃ, napuṃsakānaṃ upapattikkhaṇe cattārindriyāni pātubhavanti— kāyindriyaṃ, manindriyaṃ, jīvitindriyaṃ, upekkhindriyaṃ. Kāmadhātuyā upapattikkhaṇe etesaṃ imāni cattārindriyāni pātubhavanti. (5)</p>
<p><a class='ref sc' id='sc137' href='#sc137'>SC 137</a><a class='ref ms' id='ms30Vbh_3109' href='#ms30Vbh_3109'>Ms 30Vbh_3109</a><a class='ref msdiv' id='msdiv1013' href='#msdiv1013'>Msdiv 1013</a>Kāmadhātuyā upapattikkhaṇe kassa tayo hetū pātubhavanti? Kāmāvacarānaṃ devānaṃ, paṭhamakappikānaṃ manussānaṃ, gabbhaseyyakānaṃ sattānaṃ sahetukānaṃ ñāṇasampayuttānaṃ upapattikkhaṇe tayo hetū pātubhavanti—alobho vipākahetu, adoso vipākahetu, amoho vipākahetu. Kāmadhātuyā upapattikkhaṇe etesaṃ ime tayo hetū pātubhavanti.</p>
<p><a class='ref sc' id='sc138' href='#sc138'>SC 138</a><a class='ref ms' id='ms30Vbh_3110' href='#ms30Vbh_3110'>Ms 30Vbh_3110</a>Kāmadhātuyā upapattikkhaṇe kassa dve hetū pātubhavanti? Kāmāvacarānaṃ devānaṃ, paṭhamakappikānaṃ manussānaṃ, gabbhaseyyakānaṃ sattānaṃ sahetukānaṃ ñāṇavippayuttānaṃ upapattikkhaṇe dve hetū pātubhavanti—alobho vipākahetu, adoso vipākahetu. Kāmadhātuyā upapattikkhaṇe etesaṃ ime dve hetū pātubhavanti. <span class='var' id='note176' title='avasesā sattā (bj, pts1)' href='#note176' title='avasesā sattā (bj, pts1)'>Avasesānaṃ sattānaṃ</span> ahetukā pātubhavanti. (6)</p>
<p><a class='ref sc' id='sc139' href='#sc139'>SC 139</a><a class='ref ms' id='ms30Vbh_3111' href='#ms30Vbh_3111'>Ms 30Vbh_3111</a><a class='ref msdiv' id='msdiv1014' href='#msdiv1014'>Msdiv 1014</a>Kāmadhātuyā upapattikkhaṇe sabbesaṃ katame cattāro āhārā pātubhavanti? Kabaḷīkāro āhāro, phassāhāro, manosañcetanāhāro, viññāṇāhāro—kāmadhātuyā upapattikkhaṇe sabbesaṃ ime cattāro āhārā pātubhavanti. (7)</p>
<p><a class='ref sc' id='sc140' href='#sc140'>SC 140</a><a class='ref ms' id='ms30Vbh_3112' href='#ms30Vbh_3112'>Ms 30Vbh_3112</a>Kāmadhātuyā upapattikkhaṇe sabbesaṃ katamo eko phasso pātubhavati? Manoviññāṇadhātusamphasso—kāmadhātuyā upapattikkhaṇe sabbesaṃ ayaṃ eko phasso pātubhavati. (8)</p>
<p><a class='ref sc' id='sc141' href='#sc141'>SC 141</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 418</a><a class='ref ms' id='ms30Vbh_3113' href='#ms30Vbh_3113'>Ms 30Vbh_3113</a>Kāmadhātuyā upapattikkhaṇe sabbesaṃ katamā ekā vedanā … pe … ekā saññā … pe … ekā cetanā … pe … ekaṃ cittaṃ pātubhavati? Manoviññāṇadhātu—kāmadhātuyā upapattikkhaṇe sabbesaṃ idaṃ ekaṃ cittaṃ pātubhavati. (9–‍12)</p>
<h3>4.2. Rūpadhātu</h3>
<p><a class='ref sc' id='sc142' href='#sc142'>SC 142</a><a class='ref ms' id='ms30Vbh_3114' href='#ms30Vbh_3114'>Ms 30Vbh_3114</a><a class='ref msdiv' id='msdiv1015' href='#msdiv1015'>Msdiv 1015</a>Rūpadhātuyā upapattikkhaṇe kati khandhā pātubhavanti … pe … kati cittāni pātubhavanti?</p>
<p><a class='ref sc' id='sc143' href='#sc143'>SC 143</a><a class='ref ms' id='ms30Vbh_3115' href='#ms30Vbh_3115'>Ms 30Vbh_3115</a>Rūpadhātuyā upapattikkhaṇe, ṭhapetvā asaññasattānaṃ devānaṃ, pañcakkhandhā pātubhavanti, pañcāyatanāni pātubhavanti, pañca dhātuyo pātubhavanti, ekaṃ saccaṃ pātubhavati, dasindriyāni pātubhavanti, tayo hetū pātubhavanti, tayo āhārā pātubhavanti, eko phasso pātubhavati, ekā vedanā … pe … ekā saññā … pe … ekā cetanā … pe … ekaṃ cittaṃ pātubhavati.</p>
<p><a class='ref sc' id='sc144' href='#sc144'>SC 144</a><a class='ref ms' id='ms30Vbh_3116' href='#ms30Vbh_3116'>Ms 30Vbh_3116</a><a class='ref msdiv' id='msdiv1016' href='#msdiv1016'>Msdiv 1016</a>Rūpadhātuyā upapattikkhaṇe katame pañcakkhandhā pātubhavanti? Rūpakkhandho, vedanākkhandho, saññākkhandho, saṅkhārakkhandho, viññāṇakkhandho—rūpadhātuyā upapattikkhaṇe ime pañcakkhandhā pātubhavanti. (1)</p>
<p><a class='ref sc' id='sc145' href='#sc145'>SC 145</a><a class='ref ms' id='ms30Vbh_3117' href='#ms30Vbh_3117'>Ms 30Vbh_3117</a>Rūpadhātuyā upapattikkhaṇe katamāni pañcāyatanāni pātubhavanti? Cakkhāyatanaṃ, rūpāyatanaṃ, sotāyatanaṃ, manāyatanaṃ, dhammāyatanaṃ—rūpadhātuyā upapattikkhaṇe imāni pañcāyatanāni pātubhavanti. (2)</p>
<p><a class='ref sc' id='sc146' href='#sc146'>SC 146</a><a class='ref ms' id='ms30Vbh_3118' href='#ms30Vbh_3118'>Ms 30Vbh_3118</a>Rūpadhātuyā upapattikkhaṇe katamā pañca dhātuyo pātubhavanti? Cakkhudhātu, rūpadhātu, sotadhātu, manoviññāṇadhātu, dhammadhātu—rūpadhātuyā upapattikkhaṇe imā pañca dhātuyo pātubhavanti. (3)</p>
<p><a class='ref sc' id='sc147' href='#sc147'>SC 147</a><a class='ref ms' id='ms30Vbh_3119' href='#ms30Vbh_3119'>Ms 30Vbh_3119</a>Rūpadhātuyā upapattikkhaṇe katamaṃ ekaṃ saccaṃ pātubhavati? Dukkhasaccaṃ— rūpadhātuyā upapattikkhaṇe idaṃ ekaṃ saccaṃ pātubhavati. (4)</p>
<p><a class='ref sc' id='sc148' href='#sc148'>SC 148</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 419</a><a class='ref ms' id='ms30Vbh_3120' href='#ms30Vbh_3120'>Ms 30Vbh_3120</a>Rūpadhātuyā upapattikkhaṇe katamāni dasindriyāni pātubhavanti? Cakkhundriyaṃ, sotindriyaṃ, manindriyaṃ, jīvitindriyaṃ, somanassindriyaṃ vā upekkhindriyaṃ vā, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ— rūpadhātuyā upapattikkhaṇe imāni dasindriyāni pātubhavanti. (5)</p>
<p><a class='ref sc' id='sc149' href='#sc149'>SC 149</a><a class='ref ms' id='ms30Vbh_3121' href='#ms30Vbh_3121'>Ms 30Vbh_3121</a>Rūpadhātuyā upapattikkhaṇe katame tayo hetū pātubhavanti? Alobho vipākahetu, adoso vipākahetu, amoho vipākahetu—rūpadhātuyā upapattikkhaṇe ime tayo hetū pātubhavanti. (6)</p>
<p><a class='ref sc' id='sc150' href='#sc150'>SC 150</a><a class='ref ms' id='ms30Vbh_3122' href='#ms30Vbh_3122'>Ms 30Vbh_3122</a>Rūpadhātuyā upapattikkhaṇe katame tayo āhārā pātubhavanti? Phassāhāro, manosañcetanāhāro, viññāṇāhāro—rūpadhātuyā upapattikkhaṇe ime tayo āhārā pātubhavanti. (7)</p>
<p><a class='ref sc' id='sc151' href='#sc151'>SC 151</a><a class='ref ms' id='ms30Vbh_3123' href='#ms30Vbh_3123'>Ms 30Vbh_3123</a>Rūpadhātuyā upapattikkhaṇe katamo eko phasso pātubhavati? Manoviññāṇadhātusamphasso—rūpadhātuyā upapattikkhaṇe ayaṃ eko phasso pātubhavati. (8)</p>
<p><a class='ref sc' id='sc152' href='#sc152'>SC 152</a><a class='ref ms' id='ms30Vbh_3124' href='#ms30Vbh_3124'>Ms 30Vbh_3124</a>Rūpadhātuyā upapattikkhaṇe katamā ekā vedanā … pe … ekā saññā … pe … ekā cetanā … pe … ekaṃ cittaṃ pātubhavati? Manoviññāṇadhātu—rūpadhātuyā upapattikkhaṇe idaṃ ekaṃ cittaṃ pātubhavati. (9–‍12)</p>
<h3>4.3. Asaññasatta</h3>
<p><a class='ref sc' id='sc153' href='#sc153'>SC 153</a><a class='ref ms' id='ms30Vbh_3125' href='#ms30Vbh_3125'>Ms 30Vbh_3125</a><a class='ref msdiv' id='msdiv1017' href='#msdiv1017'>Msdiv 1017</a>Asaññasattānaṃ devānaṃ upapattikkhaṇe kati khandhā pātubhavanti … pe … kati cittāni pātubhavanti?</p>
<p><a class='ref sc' id='sc154' href='#sc154'>SC 154</a><a class='ref ms' id='ms30Vbh_3126' href='#ms30Vbh_3126'>Ms 30Vbh_3126</a>Asaññasattānaṃ devānaṃ upapattikkhaṇe eko khandho pātubhavati—rūpakkhandho; dve āyatanāni pātubhavanti—rūpāyatanaṃ, dhammāyatanaṃ; dve dhātuyo pātubhavanti—rūpadhātu, dhammadhātu; ekaṃ saccaṃ pātubhavati—dukkhasaccaṃ; ekindriyaṃ pātubhavati—rūpajīvitindriyaṃ. Asaññasattā devā ahetukā anāhārā aphassakā avedanakā asaññakā acetanakā acittakā pātubhavanti.</p>
<h3>4.4. Arūpadhātu</h3>
<p><a class='ref sc' id='sc155' href='#sc155'>SC 155</a><a class='ref ms' id='ms30Vbh_3127' href='#ms30Vbh_3127'>Ms 30Vbh_3127</a><a class='ref msdiv' id='msdiv1018' href='#msdiv1018'>Msdiv 1018</a>Arūpadhātuyā upapattikkhaṇe kati khandhā pātubhavanti … pe … kati cittāni pātubhavanti?</p>
<p><a class='ref sc' id='sc156' href='#sc156'>SC 156</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 420</a><a class='ref ms' id='ms30Vbh_3128' href='#ms30Vbh_3128'>Ms 30Vbh_3128</a>Arūpadhātuyā upapattikkhaṇe cattāro khandhā pātubhavanti, dve āyatanāni pātubhavanti, dve dhātuyo pātubhavanti, ekaṃ saccaṃ pātubhavati, aṭṭhindriyāni pātubhavanti, tayo hetū pātubhavanti, tayo āhārā pātubhavanti, eko phasso pātubhavati, ekā vedanā … pe … ekā saññā … pe … ekā cetanā … pe … ekaṃ cittaṃ pātubhavati.</p>
<p><a class='ref sc' id='sc157' href='#sc157'>SC 157</a><a class='ref ms' id='ms30Vbh_3129' href='#ms30Vbh_3129'>Ms 30Vbh_3129</a><a class='ref msdiv' id='msdiv1019' href='#msdiv1019'>Msdiv 1019</a>Arūpadhātuyā upapattikkhaṇe katame cattāro khandhā pātubhavanti? Vedanākkhandho, saññākkhandho, saṅkhārakkhandho, viññāṇakkhandho—arūpadhātuyā upapattikkhaṇe ime cattāro khandhā pātubhavanti. (1)</p>
<p><a class='ref sc' id='sc158' href='#sc158'>SC 158</a><a class='ref ms' id='ms30Vbh_3130' href='#ms30Vbh_3130'>Ms 30Vbh_3130</a>Arūpadhātuyā upapattikkhaṇe katamāni dve āyatanāni pātubhavanti? Manāyatanaṃ, dhammāyatanaṃ—arūpadhātuyā upapattikkhaṇe imāni dve āyatanāni pātubhavanti. (2)</p>
<p><a class='ref sc' id='sc159' href='#sc159'>SC 159</a><a class='ref ms' id='ms30Vbh_3131' href='#ms30Vbh_3131'>Ms 30Vbh_3131</a>Arūpadhātuyā upapattikkhaṇe katamā dve dhātuyo pātubhavanti? Manoviññāṇadhātu, dhammadhātu—arūpadhātuyā upapattikkhaṇe imā dve dhātuyo pātubhavanti. (3)</p>
<p><a class='ref sc' id='sc160' href='#sc160'>SC 160</a><a class='ref ms' id='ms30Vbh_3132' href='#ms30Vbh_3132'>Ms 30Vbh_3132</a>Arūpadhātuyā upapattikkhaṇe katamaṃ ekaṃ saccaṃ pātubhavati? Dukkhasaccaṃ— arūpadhātuyā upapattikkhaṇe idaṃ ekaṃ saccaṃ pātubhavati. (4)</p>
<p><a class='ref sc' id='sc161' href='#sc161'>SC 161</a><a class='ref ms' id='ms30Vbh_3133' href='#ms30Vbh_3133'>Ms 30Vbh_3133</a>Arūpadhātuyā upapattikkhaṇe katamāni aṭṭhindriyāni pātubhavanti? Manindriyaṃ, jīvitindriyaṃ, upekkhindriyaṃ, saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ—arūpadhātuyā upapattikkhaṇe imāni aṭṭhindriyāni pātubhavanti. (5)</p>
<p><a class='ref sc' id='sc162' href='#sc162'>SC 162</a><a class='ref ms' id='ms30Vbh_3134' href='#ms30Vbh_3134'>Ms 30Vbh_3134</a>Arūpadhātuyā upapattikkhaṇe katame tayo hetū pātubhavanti? Alobho vipākahetu, adoso vipākahetu, amoho vipākahetu—arūpadhātuyā upapattikkhaṇe ime tayo hetū pātubhavanti. (6)</p>
<p><a class='ref sc' id='sc163' href='#sc163'>SC 163</a><a class='ref ms' id='ms30Vbh_3135' href='#ms30Vbh_3135'>Ms 30Vbh_3135</a>Arūpadhātuyā upapattikkhaṇe katame tayo āhārā pātubhavanti? Phassāhāro, manosañcetanāhāro, viññāṇāhāro—arūpadhātuyā upapattikkhaṇe ime tayo āhārā pātubhavanti. (7)</p>
<p><a class='ref sc' id='sc164' href='#sc164'>SC 164</a><a class='ref ms' id='ms30Vbh_3136' href='#ms30Vbh_3136'>Ms 30Vbh_3136</a>Arūpadhātuyā upapattikkhaṇe katamo eko phasso pātubhavati? Manoviññāṇadhātusamphasso—arūpadhātuyā upapattikkhaṇe ayaṃ eko phasso pātubhavati. (8)</p>
<p><a class='ref sc' id='sc165' href='#sc165'>SC 165</a><a class='ref ms' id='ms30Vbh_3137' href='#ms30Vbh_3137'>Ms 30Vbh_3137</a>Arūpadhātuyā upapattikkhaṇe katamā ekā vedanā … pe … ekā saññā … pe … ekā cetanā … pe … ekaṃ cittaṃ pātubhavati? Manoviññāṇadhātu—arūpadhātuyā upapattikkhaṇe idaṃ ekaṃ cittaṃ pātubhavati. (9–‍12)</p>
<h2>5. Bhūmantaradassanavāra</h2>
<p><a class='ref sc' id='sc166' href='#sc166'>SC 166</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 421</a><a class='ref ms' id='ms30Vbh_3138' href='#ms30Vbh_3138'>Ms 30Vbh_3138</a><a class='ref msdiv' id='msdiv1020' href='#msdiv1020'>Msdiv 1020</a>Kāmāvacarā dhammā, na kāmāvacarā dhammā, rūpāvacarā dhammā, na rūpāvacarā dhammā, arūpāvacarā dhammā, na arūpāvacarā dhammā, pariyāpannā dhammā, apariyāpannā dhammā.</p>
<p><a class='ref sc' id='sc167' href='#sc167'>SC 167</a><a class='ref ms' id='ms30Vbh_3139' href='#ms30Vbh_3139'>Ms 30Vbh_3139</a>Katame dhammā kāmāvacarā? Heṭṭhato avīcinirayaṃ pariyantaṃ karitvā, uparito paranimmitavasavattī deve antokaritvā, yaṃ etasmiṃ antare etthāvacarā ettha pariyāpannā khandhadhātuāyatanā; rūpaṃ, vedanā, saññā, saṅkhārā, viññāṇaṃ—ime dhammā kāmāvacarā.</p>
<p><a class='ref sc' id='sc168' href='#sc168'>SC 168</a><a class='ref ms' id='ms30Vbh_3140' href='#ms30Vbh_3140'>Ms 30Vbh_3140</a>Katame dhammā na kāmāvacarā? Rūpāvacarā, arūpāvacarā, apariyāpannā—ime dhammā na kāmāvacarā.</p>
<p><a class='ref sc' id='sc169' href='#sc169'>SC 169</a><a class='ref ms' id='ms30Vbh_3141' href='#ms30Vbh_3141'>Ms 30Vbh_3141</a>Katame dhammā rūpāvacarā? Heṭṭhato brahmalokaṃ pariyantaṃ karitvā, uparito akaniṭṭhe deve antokaritvā, yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā—ime dhammā rūpāvacarā.</p>
<p><a class='ref sc' id='sc170' href='#sc170'>SC 170</a><a class='ref ms' id='ms30Vbh_3142' href='#ms30Vbh_3142'>Ms 30Vbh_3142</a>Katame dhammā na rūpāvacarā? Kāmāvacarā, arūpāvacarā, apariyāpannā—ime dhammā na rūpāvacarā.</p>
<p><a class='ref sc' id='sc171' href='#sc171'>SC 171</a><a class='ref ms' id='ms30Vbh_3143' href='#ms30Vbh_3143'>Ms 30Vbh_3143</a>Katame dhammā arūpāvacarā? Heṭṭhato ākāsānañcāyatanūpage deve pariyantaṃ karitvā, uparito nevasaññānāsaññāyatanūpage deve antokaritvā, yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā—ime dhammā arūpāvacarā.</p>
<p><a class='ref sc' id='sc172' href='#sc172'>SC 172</a><a class='ref ms' id='ms30Vbh_3144' href='#ms30Vbh_3144'>Ms 30Vbh_3144</a>Katame dhammā na arūpāvacarā? Kāmāvacarā, rūpāvacarā, apariyāpannā—ime dhammā na arūpāvacarā.</p>
<p><a class='ref sc' id='sc173' href='#sc173'>SC 173</a><a class='ref ms' id='ms30Vbh_3145' href='#ms30Vbh_3145'>Ms 30Vbh_3145</a>Katame dhammā pariyāpannā? Sāsavā kusalākusalābyākatā dhammā kāmāvacarā, rūpāvacarā, arūpāvacarā, rūpakkhandho, vedanākkhandho, saññākkhandho, saṅkhārakkhandho, viññāṇakkhandho—ime dhammā pariyāpannā.</p>
<p><a class='ref sc' id='sc174' href='#sc174'>SC 174</a><a class='ref ms' id='ms30Vbh_3146' href='#ms30Vbh_3146'>Ms 30Vbh_3146</a>Katame dhammā apariyāpannā? Maggā ca, maggaphalāni ca, asaṅkhatā ca dhātu—ime dhammā apariyāpannā.</p>
<h2>6. 6 Uppādakakammaāyuppamāṇavāra</h2>
<h3>6.1. Uppādakakamma</h3>
<p><a class='ref sc' id='sc175' href='#sc175'>SC 175</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 422</a><a class='ref ms' id='ms30Vbh_3147' href='#ms30Vbh_3147'>Ms 30Vbh_3147</a><a class='ref msdiv' id='msdiv1021' href='#msdiv1021'>Msdiv 1021</a>Devāti. Tayo devā—<span class='var' id='note177' title='sammatidevā (s1-3, pts1)' href='#note177' title='sammatidevā (s1-3, pts1)'>sammutidevā</span>, upapattidevā, visuddhidevā.</p>
<p><a class='ref sc' id='sc176' href='#sc176'>SC 176</a><a class='ref ms' id='ms30Vbh_3148' href='#ms30Vbh_3148'>Ms 30Vbh_3148</a>Sammutidevā nāma—rājāno, deviyo, kumārā.</p>
<p><a class='ref sc' id='sc177' href='#sc177'>SC 177</a><a class='ref ms' id='ms30Vbh_3149' href='#ms30Vbh_3149'>Ms 30Vbh_3149</a>Upapattidevā nāma—<span class='var' id='note178' title='cātummahārājike (bj, s1-3, pts1)' href='#note178' title='cātummahārājike (bj, s1-3, pts1)'>cātumahārājike</span> deve upādāya tadupari devā.</p>
<p><a class='ref sc' id='sc178' href='#sc178'>SC 178</a><a class='ref ms' id='ms30Vbh_3150' href='#ms30Vbh_3150'>Ms 30Vbh_3150</a>Visuddhidevā nāma—arahanto vuccanti.</p>
<p><a class='ref sc' id='sc179' href='#sc179'>SC 179</a><a class='ref ms' id='ms30Vbh_3151' href='#ms30Vbh_3151'>Ms 30Vbh_3151</a>Dānaṃ datvā, sīlaṃ samādiyitvā, uposathakammaṃ katvā kattha upapajjanti? Dānaṃ datvā, sīlaṃ samādiyitvā, uposathakammaṃ katvā appekacce khattiyamahāsālānaṃ sahabyataṃ upapajjanti, appekacce brāhmaṇamahāsālānaṃ sahabyataṃ upapajjanti, appekacce gahapatimahāsālānaṃ sahabyataṃ upapajjanti, appekacce cātumahārājikānaṃ devānaṃ sahabyataṃ upapajjanti, appekacce tāvatiṃsānaṃ devānaṃ sahabyataṃ upapajjanti, appekacce yāmānaṃ devānaṃ sahabyataṃ upapajjanti, appekacce tusitānaṃ devānaṃ sahabyataṃ upapajjanti, appekacce nimmānaratīnaṃ devānaṃ sahabyataṃ upapajjanti, appekacce paranimmitavasavattīnaṃ devānaṃ sahabyataṃ upapajjanti.</p>
<h3>6.2. Āyuppamāṇa</h3>
<p><a class='ref sc' id='sc180' href='#sc180'>SC 180</a><a class='ref ms' id='ms30Vbh_3152' href='#ms30Vbh_3152'>Ms 30Vbh_3152</a><a class='ref msdiv' id='msdiv1022' href='#msdiv1022'>Msdiv 1022</a>Manussānaṃ kittakaṃ āyuppamāṇaṃ? Vassasataṃ, <span class='var' id='note179' title='appaṃ vā bhiyyo vā (s1-3, pts1, mr)' href='#note179' title='appaṃ vā bhiyyo vā (s1-3, pts1, mr)'>appaṃ vā bhiyyo</span>. (1)</p>
<p><a class='ref sc' id='sc181' href='#sc181'>SC 181</a><a class='ref ms' id='ms30Vbh_3153' href='#ms30Vbh_3153'>Ms 30Vbh_3153</a><a class='ref msdiv' id='msdiv1023' href='#msdiv1023'>Msdiv 1023</a>Cātumahārājikānaṃ devānaṃ kittakaṃ āyuppamāṇaṃ? Yāni mānusakāni paññāsa vassāni, cātumahārājikānaṃ devānaṃ eso eko <span class='var' id='note181' title='rattidivo (mr)' href='#note181' title='rattidivo (mr)'>rattindivo</span>. Tāya rattiyā tiṃsa rattiyo māso. Tena māsena dvādasamāsiyo saṃvaccharo. Tena saṃvaccharena dibbāni pañca vassasatāni cātumahārājikānaṃ devānaṃ āyuppamāṇaṃ. Manussānaṃ gaṇanāya kittakaṃ hoti? Navuti vassasatasahassāni. (2)</p>
<p><a class='ref sc' id='sc182' href='#sc182'>SC 182</a><a class='ref ms' id='ms30Vbh_3154' href='#ms30Vbh_3154'>Ms 30Vbh_3154</a>Tāvatiṃsānaṃ devānaṃ kittakaṃ āyuppamāṇaṃ? Yaṃ mānusakaṃ vassasataṃ, tāvatiṃsānaṃ devānaṃ eso eko rattindivo. Tāya rattiyā tiṃsa rattiyo māso. Tena māsena dvādasamāsiyo saṃvaccharo. Tena saṃvaccharena dibbaṃ vassasahassaṃ tāvatiṃsānaṃ devānaṃ āyuppamāṇaṃ. Manussānaṃ gaṇanāya kittakaṃ hoti? Tisso ca vassakoṭiyo saṭṭhi ca vassasatasahassāni. (3)</p>
<p><a class='ref sc' id='sc183' href='#sc183'>SC 183</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 423</a><a class='ref ms' id='ms30Vbh_3155' href='#ms30Vbh_3155'>Ms 30Vbh_3155</a>Yāmānaṃ devānaṃ kittakaṃ āyuppamāṇaṃ? Yāni mānusakāni dve vassasatāni, yāmānaṃ devānaṃ eso eko rattindivo. Tāya rattiyā tiṃsarattiyo māso. Tena māsena dvādasamāsiyo saṃvaccharo. Tena saṃvaccharena dibbāni dve vassasahassāni yāmānaṃ devānaṃ āyuppamāṇaṃ. Manussānaṃ gaṇanāya kittakaṃ hoti? Cuddasañca vassakoṭiyo cattārīsañca vassasatasahassāni. (4)</p>
<p><a class='ref sc' id='sc184' href='#sc184'>SC 184</a><a class='ref ms' id='ms30Vbh_3156' href='#ms30Vbh_3156'>Ms 30Vbh_3156</a>Tusitānaṃ devānaṃ kittakaṃ āyuppamāṇaṃ? Yāni mānusakāni cattāri vassasatāni, tusitānaṃ devānaṃ eso eko rattindivo. Tāya rattiyā tiṃsarattiyo māso. Tena māsena dvādasamāsiyo saṃvaccharo. Tena saṃvaccharena dibbāni cattāri vassasahassāni tusitānaṃ devānaṃ āyuppamāṇaṃ. Manussānaṃ gaṇanāya kittakaṃ hoti? Sattapaññāsa vassakoṭiyo saṭṭhi ca vassasatasahassāni. (5)</p>
<p><a class='ref sc' id='sc185' href='#sc185'>SC 185</a><a class='ref ms' id='ms30Vbh_3157' href='#ms30Vbh_3157'>Ms 30Vbh_3157</a>Nimmānaratīnaṃ devānaṃ kittakaṃ āyuppamāṇaṃ? Yāni mānusakāni aṭṭha vassasatāni, nimmānaratīnaṃ devānaṃ eso eko rattindivo. Tāya rattiyā tiṃsarattiyo māso. Tena māsena dvādasamāsiyo saṃvaccharo. Tena saṃvaccharena dibbāni aṭṭha vassasahassāni nimmānaratīnaṃ devānaṃ āyuppamāṇaṃ. Manussānaṃ gaṇanāya kittakaṃ hoti? Dve vassakoṭisatāni tiṃsañca vassakoṭiyo cattārīsañca vassasatasahassāni. (6)</p>
<p><a class='ref sc' id='sc186' href='#sc186'>SC 186</a><a class='ref ms' id='ms30Vbh_3158' href='#ms30Vbh_3158'>Ms 30Vbh_3158</a>Paranimmitavasavattīnaṃ devānaṃ kittakaṃ āyuppamāṇaṃ? Yāni mānusakāni soḷasa vassasatāni, paranimmitavasavattīnaṃ devānaṃ eso eko rattindivo. Tāya rattiyā tiṃsarattiyo māso. Tena māsena dvādasamāsiyo saṃvaccharo. Tena saṃvaccharena dibbāni soḷasa vassasahassāni paranimmitavasavattīnaṃ devānaṃ āyuppamāṇaṃ. Manussānaṃ gaṇanāya kittakaṃ hoti? Nava ca vassakoṭisatāni ekavīsañca vassakoṭiyo saṭṭhi ca vassasatasahassānīti. (7)</p>
<blockquote class='gatha'>
<p><a class='ref sc' id='sc187' href='#sc187'>SC 187</a><a class='ref ms' id='ms30Vbh_3159' href='#ms30Vbh_3159'>Ms 30Vbh_3159</a><span class='var' id='note182' title='chappi te (s1-3)' href='#note182' title='chappi te (s1-3)'>Cha ete</span> kāmāvacarā,<br>
sabbakāmasamiddhino;<br>
Sabbesaṃ ekasaṅkhāto,<br>
āyu bhavati kittako.</p>
<p><a class='ref sc' id='sc188' href='#sc188'>SC 188</a><a class='ref ms' id='ms30Vbh_3160' href='#ms30Vbh_3160'>Ms 30Vbh_3160</a>Dvādasa koṭisataṃ tesaṃ,<br>
aṭṭhavīsañca koṭiyo;<br>
Paññāsa satasahassāni,<br>
vassaggena pakāsitāti.</p>
</blockquote>
<p><a class='ref sc' id='sc189' href='#sc189'>SC 189</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 424</a><a class='ref ms' id='ms30Vbh_3161' href='#ms30Vbh_3161'>Ms 30Vbh_3161</a><a class='ref msdiv' id='msdiv1024' href='#msdiv1024'>Msdiv 1024</a>Paṭhamaṃ jhānaṃ parittaṃ bhāvetvā kattha upapajjanti? Paṭhamaṃ jhānaṃ parittaṃ bhāvetvā brahmapārisajjānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Kappassa tatiyo bhāgo. (8)</p>
<p><a class='ref sc' id='sc190' href='#sc190'>SC 190</a><a class='ref ms' id='ms30Vbh_3162' href='#ms30Vbh_3162'>Ms 30Vbh_3162</a>Paṭhamaṃ jhānaṃ majjhimaṃ bhāvetvā kattha upapajjanti? Paṭhamaṃ jhānaṃ majjhimaṃ bhāvetvā brahmapurohitānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Upaḍḍhakappo. (9)</p>
<p><a class='ref sc' id='sc191' href='#sc191'>SC 191</a><a class='ref ms' id='ms30Vbh_3163' href='#ms30Vbh_3163'>Ms 30Vbh_3163</a>Paṭhamaṃ jhānaṃ paṇītaṃ bhāvetvā kattha upapajjanti? Paṭhamaṃ jhānaṃ paṇītaṃ bhāvetvā mahābrahmānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? <span class='var' id='note183' title='eko kappo (s1-3)' href='#note183' title='eko kappo (s1-3)'>Kappo</span>. (10)</p>
<p><a class='ref sc' id='sc192' href='#sc192'>SC 192</a><a class='ref ms' id='ms30Vbh_3164' href='#ms30Vbh_3164'>Ms 30Vbh_3164</a><a class='ref msdiv' id='msdiv1025' href='#msdiv1025'>Msdiv 1025</a>Dutiyaṃ jhānaṃ parittaṃ bhāvetvā kattha upapajjanti? Dutiyaṃ jhānaṃ parittaṃ bhāvetvā parittābhānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Dve kappā. (11)</p>
<p><a class='ref sc' id='sc193' href='#sc193'>SC 193</a><a class='ref ms' id='ms30Vbh_3165' href='#ms30Vbh_3165'>Ms 30Vbh_3165</a>Dutiyaṃ jhānaṃ majjhimaṃ bhāvetvā kattha upapajjanti? Dutiyaṃ jhānaṃ majjhimaṃ bhāvetvā appamāṇābhānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Cattāro kappā. (12)</p>
<p><a class='ref sc' id='sc194' href='#sc194'>SC 194</a><a class='ref ms' id='ms30Vbh_3166' href='#ms30Vbh_3166'>Ms 30Vbh_3166</a>Dutiyaṃ jhānaṃ paṇītaṃ bhāvetvā kattha upapajjanti? Dutiyaṃ jhānaṃ paṇītaṃ bhāvetvā ābhassarānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Aṭṭha kappā. (13)</p>
<p><a class='ref sc' id='sc195' href='#sc195'>SC 195</a><a class='ref ms' id='ms30Vbh_3167' href='#ms30Vbh_3167'>Ms 30Vbh_3167</a><a class='ref msdiv' id='msdiv1026' href='#msdiv1026'>Msdiv 1026</a>Tatiyaṃ jhānaṃ parittaṃ bhāvetvā kattha upapajjanti? Tatiyaṃ jhānaṃ parittaṃ bhāvetvā parittasubhānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Soḷasa kappā. (14)</p>
<p><a class='ref sc' id='sc196' href='#sc196'>SC 196</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 425</a><a class='ref ms' id='ms30Vbh_3168' href='#ms30Vbh_3168'>Ms 30Vbh_3168</a>Tatiyaṃ jhānaṃ majjhimaṃ bhāvetvā kattha upapajjanti? Tatiyaṃ jhānaṃ majjhimaṃ bhāvetvā appamāṇasubhānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Bāttiṃsa kappā. (15)</p>
<p><a class='ref sc' id='sc197' href='#sc197'>SC 197</a><a class='ref ms' id='ms30Vbh_3169' href='#ms30Vbh_3169'>Ms 30Vbh_3169</a>Tatiyaṃ jhānaṃ paṇītaṃ bhāvetvā kattha upapajjanti? Tatiyaṃ jhānaṃ paṇītaṃ bhāvetvā subhakiṇhānaṃ devānaṃ sahabyataṃ upapajjanti. Tesaṃ kittakaṃ āyuppamāṇaṃ? Catusaṭṭhi kappā. (16)</p>
<p><a class='ref sc' id='sc198' href='#sc198'>SC 198</a><a class='ref ms' id='ms30Vbh_3170' href='#ms30Vbh_3170'>Ms 30Vbh_3170</a><a class='ref msdiv' id='msdiv1027' href='#msdiv1027'>Msdiv 1027</a>Catutthaṃ jhānaṃ bhāvetvā ārammaṇanānattatā manasikāranānattatā chandanānattatā paṇidhinānattatā adhimokkhanānattatā abhinīhāranānattatā paññānānattatā appekacce asaññasattānaṃ devānaṃ sahabyataṃ upapajjanti, appekacce vehapphalānaṃ devānaṃ sahabyataṃ upapajjanti, appekacce avihānaṃ devānaṃ sahabyataṃ upapajjanti, appekacce atappānaṃ devānaṃ sahabyataṃ upapajjanti, appekacce sudassānaṃ devānaṃ sahabyataṃ upapajjanti, appekacce sudassīnaṃ devānaṃ sahabyataṃ upapajjanti, appekacce akaniṭṭhānaṃ devānaṃ sahabyataṃ upapajjanti, appekacce ākāsānañcāyatanūpagānaṃ devānaṃ sahabyataṃ upapajjanti, appekacce viññāṇañcāyatanūpagānaṃ devānaṃ sahabyataṃ upapajjanti, appekacce ākiñcaññāyatanūpagānaṃ devānaṃ sahabyataṃ upapajjanti, appekacce nevasaññānāsaññāyatanūpagānaṃ devānaṃ sahabyataṃ upapajjanti. (17)</p>
<p><a class='ref sc' id='sc199' href='#sc199'>SC 199</a><a class='ref ms' id='ms30Vbh_3171' href='#ms30Vbh_3171'>Ms 30Vbh_3171</a>Asaññasattānañca vehapphalānañca devānaṃ kittakaṃ āyuppamāṇaṃ? Pañcakappasatāni. (18)</p>
<p><a class='ref sc' id='sc200' href='#sc200'>SC 200</a><a class='ref ms' id='ms30Vbh_3172' href='#ms30Vbh_3172'>Ms 30Vbh_3172</a>Avihānaṃ devānaṃ kittakaṃ āyuppamāṇaṃ? Kappasahassaṃ. (19)</p>
<p><a class='ref sc' id='sc201' href='#sc201'>SC 201</a><a class='ref ms' id='ms30Vbh_3173' href='#ms30Vbh_3173'>Ms 30Vbh_3173</a>Atappānaṃ devānaṃ kittakaṃ āyuppamāṇaṃ? Dve kappasahassāni. (20)</p>
<p><a class='ref sc' id='sc202' href='#sc202'>SC 202</a><a class='ref ms' id='ms30Vbh_3174' href='#ms30Vbh_3174'>Ms 30Vbh_3174</a>Sudassānaṃ devānaṃ kittakaṃ āyuppamāṇaṃ? Cattāri kappasahassāni. (21)</p>
<p><a class='ref sc' id='sc203' href='#sc203'>SC 203</a><a class='ref ms' id='ms30Vbh_3175' href='#ms30Vbh_3175'>Ms 30Vbh_3175</a>Sudassīnaṃ devānaṃ kittakaṃ āyuppamāṇaṃ? Aṭṭha kappasahassāni. (22)</p>
<p><a class='ref sc' id='sc204' href='#sc204'>SC 204</a><a class='ref ms' id='ms30Vbh_3176' href='#ms30Vbh_3176'>Ms 30Vbh_3176</a>Akaniṭṭhānaṃ devānaṃ kittakaṃ āyuppamāṇaṃ? Soḷasa kappasahassāni. (23)</p>
<p><a class='ref sc' id='sc205' href='#sc205'>SC 205</a><a class='ref ms' id='ms30Vbh_3177' href='#ms30Vbh_3177'>Ms 30Vbh_3177</a><a class='ref msdiv' id='msdiv1028' href='#msdiv1028'>Msdiv 1028</a>Ākāsānañcāyatanūpagānaṃ devānaṃ kittakaṃ āyuppamāṇaṃ? Vīsati kappasahassāni. (24)</p>
<p><a class='ref sc' id='sc206' href='#sc206'>SC 206</a><a class='ref ms' id='ms30Vbh_3178' href='#ms30Vbh_3178'>Ms 30Vbh_3178</a>Viññāṇañcāyatanūpagānaṃ devānaṃ kittakaṃ āyuppamāṇaṃ? Cattārīsa kappasahassāni. (25)</p>
<p><a class='ref sc' id='sc207' href='#sc207'>SC 207</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 426</a><a class='ref ms' id='ms30Vbh_3179' href='#ms30Vbh_3179'>Ms 30Vbh_3179</a>Ākiñcaññāyatanūpagānaṃ devānaṃ kittakaṃ āyuppamāṇaṃ? Saṭṭhi kappasahassāni. (26)</p>
<p><a class='ref sc' id='sc208' href='#sc208'>SC 208</a><a class='ref ms' id='ms30Vbh_3180' href='#ms30Vbh_3180'>Ms 30Vbh_3180</a>Nevasaññānāsaññāyatanūpagānaṃ devānaṃ kittakaṃ āyuppamāṇaṃ? Caturāsīti kappasahassānīti. (27)</p>
<blockquote class='gatha'>
<p><a class='ref sc' id='sc209' href='#sc209'>SC 209</a><a class='ref ms' id='ms30Vbh_3181' href='#ms30Vbh_3181'>Ms 30Vbh_3181</a><a class='ref msdiv' id='msdiv1029' href='#msdiv1029'>Msdiv 1029</a>Ukkhittā puññatejena,<br>
kāmarūpagatiṃ gatā;<br>
<span class='var' id='note184' title='bhavaggaṃ vāpi (s1-3)' href='#note184' title='bhavaggaṃ vāpi (s1-3)'>Bhavaggatampi</span> sampattā,<br>
<span class='var' id='note185' title='puna gacchanti (s1-3, pts1)' href='#note185' title='puna gacchanti (s1-3, pts1)'>punāgacchanti</span> duggatiṃ.</p>
<p><a class='ref sc' id='sc210' href='#sc210'>SC 210</a><a class='ref ms' id='ms30Vbh_3182' href='#ms30Vbh_3182'>Ms 30Vbh_3182</a>Tāva dīghāyukā sattā,<br>
cavanti āyusaṅkhayā;<br>
Natthi koci bhavo nicco,<br>
iti vuttaṃ mahesinā.</p>
<p><a class='ref sc' id='sc211' href='#sc211'>SC 211</a><a class='ref ms' id='ms30Vbh_3183' href='#ms30Vbh_3183'>Ms 30Vbh_3183</a>Tasmā hi dhīrā nipakā,<br>
nipuṇā atthacintakā;<br>
Jarāmaraṇamokkhāya,<br>
bhāventi maggamuttamaṃ.</p>
<p><a class='ref sc' id='sc212' href='#sc212'>SC 212</a><a class='ref ms' id='ms30Vbh_3184' href='#ms30Vbh_3184'>Ms 30Vbh_3184</a>Bhāvayitvā suciṃ maggaṃ,<br>
Nibbānogadhagāminaṃ;<br>
Sabbāsave pariññāya,<br>
Parinibbanti anāsavāti.</p>
</blockquote>
<h2>7. Abhiññeyyādivāra</h2>
<p><a class='ref sc' id='sc213' href='#sc213'>SC 213</a><a class='ref ms' id='ms30Vbh_3185' href='#ms30Vbh_3185'>Ms 30Vbh_3185</a><a class='ref msdiv' id='msdiv1030' href='#msdiv1030'>Msdiv 1030</a>Pañcannaṃ khandhānaṃ kati abhiññeyyā, kati pariññeyyā, kati pahātabbā, kati bhāvetabbā, kati sacchikātabbā, kati na pahātabbā, na bhāvetabbā, na sacchikātabbā … pe … sattannaṃ cittānaṃ kati abhiññeyyā, kati pariññeyyā, kati pahātabbā, kati bhāvetabbā, kati sacchikātabbā, kati na pahātabbā na bhāvetabbā na sacchikātabbā?</p>
<p><a class='ref sc' id='sc214' href='#sc214'>SC 214</a><a class='ref ms' id='ms30Vbh_3186' href='#ms30Vbh_3186'>Ms 30Vbh_3186</a><a class='ref msdiv' id='msdiv1031' href='#msdiv1031'>Msdiv 1031</a>Rūpakkhandho abhiññeyyo pariññeyyo na pahātabbo na bhāvetabbo na sacchikātabbo. Cattāro khandhā abhiññeyyā pariññeyyā, siyā pahātabbā, siyā bhāvetabbā, siyā sacchikātabbā, siyā na pahātabbā na bhāvetabbā na sacchikātabbā. (1)</p>
<p><a class='ref sc' id='sc215' href='#sc215'>SC 215</a><a class='ref ms' id='ms30Vbh_3187' href='#ms30Vbh_3187'>Ms 30Vbh_3187</a>Dasāyatanā abhiññeyyā pariññeyyā na pahātabbā na bhāvetabbā na sacchikātabbā. Dve āyatanā abhiññeyyā pariññeyyā, siyā pahātabbā, siyā bhāvetabbā, siyā sacchikātabbā, siyā na pahātabbā na bhāvetabbā na sacchikātabbā. (2)</p>
<p><a class='ref sc' id='sc216' href='#sc216'>SC 216</a><a class='ref ms' id='ms30Vbh_3188' href='#ms30Vbh_3188'>Ms 30Vbh_3188</a>Soḷasa dhātuyo abhiññeyyā pariññeyyā na pahātabbā na bhāvetabbā na sacchikātabbā. Dve dhātuyo abhiññeyyā pariññeyyā, siyā pahātabbā, siyā bhāvetabbā, siyā sacchikātabbā, siyā na pahātabbā na bhāvetabbā na sacchikātabbā. (3)</p>
<p><a class='ref sc' id='sc217' href='#sc217'>SC 217</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 427</a><a class='ref ms' id='ms30Vbh_3189' href='#ms30Vbh_3189'>Ms 30Vbh_3189</a>Samudayasaccaṃ abhiññeyyaṃ pariññeyyaṃ pahātabbaṃ na bhāvetabbaṃ na sacchikātabbaṃ. Maggasaccaṃ abhiññeyyaṃ pariññeyyaṃ na pahātabbaṃ bhāvetabbaṃ na sacchikātabbaṃ. Nirodhasaccaṃ abhiññeyyaṃ pariññeyyaṃ na pahātabbaṃ na bhāvetabbaṃ sacchikātabbaṃ. Dukkhasaccaṃ abhiññeyyaṃ pariññeyyaṃ, siyā pahātabbaṃ, na bhāvetabbaṃ, na sacchikātabbaṃ, siyā na pahātabbaṃ. (4)</p>
<p><a class='ref sc' id='sc218' href='#sc218'>SC 218</a><a class='ref ms' id='ms30Vbh_3190' href='#ms30Vbh_3190'>Ms 30Vbh_3190</a>Navindriyā abhiññeyyā pariññeyyā na pahātabbā na bhāvetabbā na sacchikātabbā. Domanassindriyaṃ abhiññeyyaṃ pariññeyyaṃ pahātabbaṃ na bhāvetabbaṃ na sacchikātabbaṃ. Anaññātaññassāmītindriyaṃ abhiññeyyaṃ pariññeyyaṃ na pahātabbaṃ bhāvetabbaṃ na sacchikātabbaṃ. Aññindriyaṃ abhiññeyyaṃ pariññeyyaṃ na pahātabbaṃ, siyā bhāvetabbaṃ, siyā sacchikātabbaṃ. Aññātāvindriyaṃ abhiññeyyaṃ pariññeyyaṃ na pahātabbaṃ na bhāvetabbaṃ sacchikātabbaṃ. Tīṇindriyā abhiññeyyā pariññeyyā na pahātabbā, siyā bhāvetabbā, siyā sacchikātabbā, siyā na bhāvetabbā, sacchikātabbā. Cha indriyā abhiññeyyā pariññeyyā, siyā pahātabbā, siyā bhāvetabbā, siyā sacchikātabbā, siyā na pahātabbā na bhāvetabbā na sacchikātabbā. (5)</p>
<p><a class='ref sc' id='sc219' href='#sc219'>SC 219</a><a class='ref ms' id='ms30Vbh_3191' href='#ms30Vbh_3191'>Ms 30Vbh_3191</a>Tayo akusalahetū abhiññeyyā pariññeyyā pahātabbā na bhāvetabbā na sacchikātabbā. Tayo kusalahetū abhiññeyyā pariññeyyā na pahātabbā, siyā bhāvetabbā, na sacchikātabbā, siyā na bhāvetabbā. Tayo abyākatahetū abhiññeyyā pariññeyyā na pahātabbā na bhāvetabbā, siyā sacchikātabbā, siyā na sacchikātabbā. (6)</p>
<p><a class='ref sc' id='sc220' href='#sc220'>SC 220</a><a class='ref ms' id='ms30Vbh_3192' href='#ms30Vbh_3192'>Ms 30Vbh_3192</a>Kabaḷīkāro āhāro abhiññeyyo pariññeyyo na pahātabbo na bhāvetabbo na sacchikātabbo. Tayo āhārā abhiññeyyā pariññeyyā, siyā pahātabbā, siyā bhāvetabbā, siyā sacchikātabbā, siyā na pahātabbā na bhāvetabbā na sacchikātabbā. (7)</p>
<p><a class='ref sc' id='sc221' href='#sc221'>SC 221</a><a class='ref ms' id='ms30Vbh_3193' href='#ms30Vbh_3193'>Ms 30Vbh_3193</a>Cha phassā abhiññeyyā pariññeyyā na pahātabbā na bhāvetabbā na sacchikātabbā. Manoviññāṇadhātusamphasso abhiññeyyo pariññeyyo, siyā pahātabbo, siyā bhāvetabbo, siyā sacchikātabbo, siyā na pahātabbo na bhāvetabbo na sacchikātabbo. (8)</p>
<p><a class='ref sc' id='sc222' href='#sc222'>SC 222</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 428</a><a class='ref ms' id='ms30Vbh_3194' href='#ms30Vbh_3194'>Ms 30Vbh_3194</a>Cha vedanā … pe … cha saññā … pe … cha cetanā … pe … cha cittā abhiññeyyā pariññeyyā na pahātabbā na bhāvetabbā na sacchikātabbā. Manoviññāṇadhātu abhiññeyyā pariññeyyā, siyā pahātabbā, siyā bhāvetabbā, siyā sacchikātabbā, siyā na pahātabbā na bhāvetabbā na sacchikātabbā. (9–‍12)</p>
<h2>8. Sārammaṇānārammaṇavāra</h2>
<p><a class='ref sc' id='sc223' href='#sc223'>SC 223</a><a class='ref ms' id='ms30Vbh_3195' href='#ms30Vbh_3195'>Ms 30Vbh_3195</a><a class='ref msdiv' id='msdiv1032' href='#msdiv1032'>Msdiv 1032</a>Pañcannaṃ khandhānaṃ kati sārammaṇā, kati anārammaṇā … pe … sattannaṃ cittānaṃ kati sārammaṇā, kati anārammaṇā?</p>
<p><a class='ref sc' id='sc224' href='#sc224'>SC 224</a><a class='ref ms' id='ms30Vbh_3196' href='#ms30Vbh_3196'>Ms 30Vbh_3196</a><a class='ref msdiv' id='msdiv1033' href='#msdiv1033'>Msdiv 1033</a>Rūpakkhandho anārammaṇo. Cattāro khandhā sārammaṇā. (1)</p>
<p><a class='ref sc' id='sc225' href='#sc225'>SC 225</a><a class='ref ms' id='ms30Vbh_3197' href='#ms30Vbh_3197'>Ms 30Vbh_3197</a>Dasāyatanā anārammaṇā. Manāyatanaṃ sārammaṇaṃ. Dhammāyatanaṃ siyā sārammaṇaṃ, siyā anārammaṇaṃ. (2)</p>
<p><a class='ref sc' id='sc226' href='#sc226'>SC 226</a><a class='ref ms' id='ms30Vbh_3198' href='#ms30Vbh_3198'>Ms 30Vbh_3198</a>Dasa dhātuyo anārammaṇā. Satta dhātuyo sārammaṇā. Dhammadhātu siyā sārammaṇā, siyā anārammaṇā. (3)</p>
<p><a class='ref sc' id='sc227' href='#sc227'>SC 227</a><a class='ref ms' id='ms30Vbh_3199' href='#ms30Vbh_3199'>Ms 30Vbh_3199</a>Dve saccā sārammaṇā. Nirodhasaccaṃ anārammaṇaṃ. Dukkhasaccaṃ siyā sārammaṇaṃ, siyā anārammaṇaṃ. (4)</p>
<p><a class='ref sc' id='sc228' href='#sc228'>SC 228</a><a class='ref ms' id='ms30Vbh_3200' href='#ms30Vbh_3200'>Ms 30Vbh_3200</a>Sattindriyā anārammaṇā. Cuddasindriyā sārammaṇā. Jīvitindriyaṃ siyā sārammaṇaṃ, siyā anārammaṇaṃ. Nava hetū sārammaṇā. Kabaḷīkāro āhāro anārammaṇo. Tayo āhārā sārammaṇā. Satta phassā … pe … satta vedanā … pe … satta saññā … pe … satta cetanā … pe … satta cittā sārammaṇā. (5–‍12)</p>
<p><a class='ref sc' id='sc229' href='#sc229'>SC 229</a><a class='ref ms' id='ms30Vbh_3201' href='#ms30Vbh_3201'>Ms 30Vbh_3201</a><a class='ref msdiv' id='msdiv1034' href='#msdiv1034'>Msdiv 1034</a>Pañcannaṃ khandhānaṃ kati sārammaṇārammaṇā, kati anārammaṇārammaṇā … pe … sattannaṃ cittānaṃ kati sārammaṇārammaṇā, kati anārammaṇārammaṇā?</p>
<p><a class='ref sc' id='sc230' href='#sc230'>SC 230</a><a class='ref ms' id='ms30Vbh_3202' href='#ms30Vbh_3202'>Ms 30Vbh_3202</a><a class='ref msdiv' id='msdiv1035' href='#msdiv1035'>Msdiv 1035</a>Rūpakkhandho anārammaṇo. Cattāro khandhā siyā sārammaṇārammaṇā, siyā anārammaṇārammaṇā. (1)</p>
<p><a class='ref sc' id='sc231' href='#sc231'>SC 231</a><a class='ref ms' id='ms30Vbh_3203' href='#ms30Vbh_3203'>Ms 30Vbh_3203</a>Dasāyatanā anārammaṇā. Manāyatanaṃ siyā sārammaṇārammaṇaṃ, siyā anārammaṇārammaṇaṃ. Dhammāyatanaṃ siyā sārammaṇārammaṇaṃ, siyā anārammaṇārammaṇaṃ, siyā anārammaṇaṃ. (2)</p>
<p><a class='ref sc' id='sc232' href='#sc232'>SC 232</a><a class='ref ms' id='ms30Vbh_3204' href='#ms30Vbh_3204'>Ms 30Vbh_3204</a>Dasa dhātuyo anārammaṇā. Cha dhātuyo anārammaṇārammaṇā. Manoviññāṇadhātu siyā sārammaṇārammaṇā, siyā anārammaṇārammaṇā. Dhammadhātu siyā sārammaṇārammaṇā, siyā anārammaṇārammaṇā, siyā anārammaṇā. (3)</p>
<p><a class='ref sc' id='sc233' href='#sc233'>SC 233</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 429</a><a class='ref ms' id='ms30Vbh_3205' href='#ms30Vbh_3205'>Ms 30Vbh_3205</a>Nirodhasaccaṃ anārammaṇaṃ. Maggasaccaṃ anārammaṇārammaṇaṃ. Samudayasaccaṃ siyā sārammaṇārammaṇaṃ, siyā anārammaṇārammaṇaṃ. Dukkhasaccaṃ siyā sārammaṇārammaṇaṃ, siyā anārammaṇārammaṇaṃ, siyā anārammaṇaṃ. (4)</p>
<p><a class='ref sc' id='sc234' href='#sc234'>SC 234</a><a class='ref ms' id='ms30Vbh_3206' href='#ms30Vbh_3206'>Ms 30Vbh_3206</a>Sattindriyā anārammaṇā. Pañcindriyā anārammaṇārammaṇā. Navindriyā siyā sārammaṇārammaṇā, siyā anārammaṇārammaṇā. Jīvitindriyaṃ siyā sārammaṇārammaṇaṃ, siyā anārammaṇārammaṇaṃ, siyā anārammaṇaṃ. (5)</p>
<p><a class='ref sc' id='sc235' href='#sc235'>SC 235</a><a class='ref ms' id='ms30Vbh_3207' href='#ms30Vbh_3207'>Ms 30Vbh_3207</a>Nava hetū siyā sārammaṇārammaṇā, siyā anārammaṇārammaṇā. Kabaḷīkāro āhāro anārammaṇo. Tayo āhārā siyā sārammaṇārammaṇā, siyā anārammaṇārammaṇā. Cha phassā anārammaṇārammaṇā. Manoviññāṇadhātusamphasso siyā sārammaṇārammaṇo siyā anārammaṇārammaṇo. Cha vedanā … pe … cha saññā … pe … cha cetanā … pe … cha cittā anārammaṇārammaṇā. Manoviññāṇadhātu siyā sārammaṇārammaṇā, siyā anārammaṇārammaṇā. (6–‍12)</p>
<h2>9. Diṭṭhasutādidassanavāra</h2>
<p><a class='ref sc' id='sc236' href='#sc236'>SC 236</a><a class='ref ms' id='ms30Vbh_3208' href='#ms30Vbh_3208'>Ms 30Vbh_3208</a><a class='ref msdiv' id='msdiv1036' href='#msdiv1036'>Msdiv 1036</a>Pañcannaṃ khandhānaṃ kati diṭṭhā, kati sutā, kati mutā, kati viññātā, kati na diṭṭhā na sutā na mutā na viññātā … pe … sattannaṃ cittānaṃ kati diṭṭhā, kati sutā, kati mutā, kati viññātā, kati na diṭṭhā na sutā na mutā na viññātā?</p>
<p><a class='ref sc' id='sc237' href='#sc237'>SC 237</a><a class='ref ms' id='ms30Vbh_3209' href='#ms30Vbh_3209'>Ms 30Vbh_3209</a><a class='ref msdiv' id='msdiv1037' href='#msdiv1037'>Msdiv 1037</a>Rūpakkhandho siyā diṭṭho, siyā suto, siyā muto, siyā viññāto, siyā na diṭṭho na suto na muto, viññāto. Cattāro khandhā na diṭṭhā na sutā na mutā, viññātā.</p>
<p><a class='ref sc' id='sc238' href='#sc238'>SC 238</a><a class='ref ms' id='ms30Vbh_3210' href='#ms30Vbh_3210'>Ms 30Vbh_3210</a>Rūpāyatanaṃ diṭṭhaṃ, na sutaṃ na mutaṃ, viññātaṃ. Saddāyatanaṃ na diṭṭhaṃ, sutaṃ, na mutaṃ, viññātaṃ. Gandhāyatanaṃ … pe … rasāyatanaṃ … pe … phoṭṭhabbāyatanaṃ na diṭṭhaṃ na sutaṃ, mutaṃ, viññātaṃ. Sattāyatanā na diṭṭhā na sutā na mutā, viññātā.</p>
<p><a class='ref sc' id='sc239' href='#sc239'>SC 239</a><a class='ref ms' id='ms30Vbh_3211' href='#ms30Vbh_3211'>Ms 30Vbh_3211</a>Rūpadhātu diṭṭhā, na sutā na mutā, viññātā. Saddadhātu na diṭṭhā, sutā, na mutā, viññātā. Gandhadhātu … pe … rasadhātu … pe … phoṭṭhabbadhātu na diṭṭhā na sutā, mutā, viññātā. Terasa dhātuyo na diṭṭhā na sutā na mutā, viññātā.</p>
<p><a class='ref sc' id='sc240' href='#sc240'>SC 240</a><a class='ref ms' id='ms30Vbh_3212' href='#ms30Vbh_3212'>Ms 30Vbh_3212</a>Tīṇi saccāni na diṭṭhā na sutā na mutā, viññātā. Dukkhasaccaṃ siyā diṭṭhaṃ, siyā sutaṃ, siyā mutaṃ, siyā viññātaṃ, siyā na diṭṭhaṃ na sutaṃ na mutaṃ, viññātaṃ.</p>
<p><a class='ref sc' id='sc241' href='#sc241'>SC 241</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 430</a><a class='ref ms' id='ms30Vbh_3213' href='#ms30Vbh_3213'>Ms 30Vbh_3213</a>Bāvīsatindriyā na diṭṭhā na sutā na mutā, viññātā. Nava hetū na diṭṭhā na sutā na mutā, viññātā. Cattāro āhārā na diṭṭhā na sutā na mutā, viññātā. Satta phassā na diṭṭhā na sutā na mutā, viññātā. Satta vedanā … pe … satta saññā … pe … satta cetanā … pe … satta cittā na diṭṭhā na sutā na mutā, viññātā.</p>
<h2>10. 10 Tikādidassanavāra</h2>
<h3>10.1. Kusalattika</h3>
<p><a class='ref sc' id='sc242' href='#sc242'>SC 242</a><a class='ref ms' id='ms30Vbh_3214' href='#ms30Vbh_3214'>Ms 30Vbh_3214</a><a class='ref msdiv' id='msdiv1038' href='#msdiv1038'>Msdiv 1038</a>Pañcannaṃ khandhānaṃ kati kusalā, kati akusalā, kati abyākatā … pe … sattannaṃ cittānaṃ kati kusalā, kati akusalā, kati abyākatā?</p>
<p><a class='ref sc' id='sc243' href='#sc243'>SC 243</a><a class='ref ms' id='ms30Vbh_3215' href='#ms30Vbh_3215'>Ms 30Vbh_3215</a>Rūpakkhandho abyākato. Cattāro khandhā siyā kusalā, siyā akusalā, siyā abyākatā. Dasāyatanā abyākatā. Dvāyatanā siyā kusalā, siyā akusalā, siyā abyākatā. Soḷasa dhātuyo abyākatā. Dve dhātuyo siyā kusalā, siyā akusalā, siyā abyākatā. Samudayasaccaṃ akusalaṃ. Maggasaccaṃ kusalaṃ. Nirodhasaccaṃ abyākataṃ. Dukkhasaccaṃ siyā kusalaṃ, siyā akusalaṃ, siyā abyākataṃ.</p>
<p><a class='ref sc' id='sc244' href='#sc244'>SC 244</a><a class='ref ms' id='ms30Vbh_3216' href='#ms30Vbh_3216'>Ms 30Vbh_3216</a>Dasindriyā abyākatā. Domanassindriyaṃ akusalaṃ. Anaññātaññassāmītindriyaṃ kusalaṃ. Cattārindriyā siyā kusalā, siyā abyākatā. Cha indriyā siyā kusalā, siyā akusalā, siyā abyākatā.</p>
<p><a class='ref sc' id='sc245' href='#sc245'>SC 245</a><a class='ref ms' id='ms30Vbh_3217' href='#ms30Vbh_3217'>Ms 30Vbh_3217</a>Tayo kusalahetū kusalā. Tayo akusalahetū akusalā. Tayo abyākatahetū abyākatā. Kabaḷīkāro āhāro abyākato. Tayo āhārā siyā kusalā, siyā akusalā, siyā abyākatā. Cha phassā abyākatā. Manoviññāṇadhātusamphasso siyā kusalo, siyā akusalo, siyā abyākato. Cha vedanā … pe … cha saññā … pe … cha cetanā … pe … cha cittā abyākatā. Manoviññāṇadhātu siyā kusalā, siyā akusalā, siyā abyākatā.</p>
<h3>10.2. Vedanāttika</h3>
<p><a class='ref sc' id='sc246' href='#sc246'>SC 246</a><a class='ref ms' id='ms30Vbh_3218' href='#ms30Vbh_3218'>Ms 30Vbh_3218</a><a class='ref msdiv' id='msdiv1039' href='#msdiv1039'>Msdiv 1039</a>Pañcannaṃ khandhānaṃ kati sukhāya vedanāya sampayuttā, kati dukkhāya vedanāya sampayuttā, kati adukkhamasukhāya vedanāya sampayuttā … pe … sattannaṃ cittānaṃ kati sukhāya vedanāya sampayuttā, kati dukkhāya vedanāya sampayuttā, kati adukkhamasukhāya vedanāya sampayuttā?</p>
<p><a class='ref sc' id='sc247' href='#sc247'>SC 247</a><a class='ref ms' id='ms30Vbh_3219' href='#ms30Vbh_3219'>Ms 30Vbh_3219</a>Dve khandhā na vattabbā “sukhāya vedanāya sampayuttā”tipi, “dukkhāya vedanāya sampayuttā”tipi, “adukkhamasukhāya vedanāya sampayuttā”tipi. Tayo khandhā siyā sukhāya vedanāya sampayuttā, siyā dukkhāya vedanāya sampayuttā, siyā adukkhamasukhāya vedanāya sampayuttā. (1)</p>
<p><a class='ref sc' id='sc248' href='#sc248'>SC 248</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 431</a><a class='ref ms' id='ms30Vbh_3220' href='#ms30Vbh_3220'>Ms 30Vbh_3220</a>Dasāyatanā na vattabbā “sukhāya vedanāya sampayuttā”tipi, “dukkhāya vedanāya sampayuttā”tipi, “adukkhamasukhāya vedanāya sampayuttā”tipi. Manāyatanaṃ siyā sukhāya vedanāya sampayuttaṃ, siyā dukkhāya vedanāya sampayuttaṃ, siyā adukkhamasukhāya vedanāya sampayuttaṃ. Dhammāyatanaṃ siyā sukhāya vedanāya sampayuttaṃ, siyā dukkhāya vedanāya sampayuttaṃ, siyā adukkhamasukhāya vedanāya sampayuttaṃ, siyā na vattabbaṃ “sukhāya vedanāya sampayuttan”tipi, “dukkhāya vedanāya sampayuttan”tipi, “adukkhamasukhāya vedanāya sampayuttan”tipi. (2)</p>
<p><a class='ref sc' id='sc249' href='#sc249'>SC 249</a><a class='ref ms' id='ms30Vbh_3221' href='#ms30Vbh_3221'>Ms 30Vbh_3221</a>Dasa dhātuyo na vattabbā “sukhāya vedanāya sampayuttā”tipi, “dukkhāya vedanāya sampayuttā”tipi, “adukkhamasukhāya vedanāya sampayuttā”tipi. Pañca dhātuyo adukkhamasukhāya vedanāya sampayuttā, kāyaviññāṇadhātu siyā sukhāya vedanāya sampayuttā, siyā dukkhāya vedanāya sampayuttā. Manoviññāṇadhātu siyā sukhāya vedanāya sampayuttā, siyā dukkhāya vedanāya sampayuttā, siyā adukkhamasukhāya vedanāya sampayuttā. Dhammadhātu siyā sukhāya vedanāya sampayuttā, siyā dukkhāya vedanāya sampayuttā, siyā adukkhamasukhāya vedanāya sampayuttā, siyā na vattabbā “sukhāya vedanāya sampayuttā”tipi, “dukkhāya vedanāya sampayuttā”tipi, “adukkhamasukhāya vedanāya sampayuttā”tipi. (3)</p>
<p><a class='ref sc' id='sc250' href='#sc250'>SC 250</a><a class='ref ms' id='ms30Vbh_3222' href='#ms30Vbh_3222'>Ms 30Vbh_3222</a>Dve saccā siyā sukhāya vedanāya sampayuttā, siyā adukkhamasukhāya vedanāya sampayuttā. Nirodhasaccaṃ na vattabbaṃ “sukhāya vedanāya sampayuttan”tipi, “dukkhāya vedanāya sampayuttan”tipi, “adukkhamasukhāya vedanāya sampayuttan”tipi. Dukkhasaccaṃ siyā sukhāya vedanāya sampayuttaṃ, siyā dukkhāya vedanāya sampayuttaṃ, siyā adukkhamasukhāya vedanāya sampayuttaṃ, siyā na vattabbaṃ “sukhāya vedanāya sampayuttan”tipi, “dukkhāya vedanāya sampayuttan”tipi, “adukkhamasukhāya vedanāya sampayuttan”tipi. (4)</p>
<p><a class='ref sc' id='sc251' href='#sc251'>SC 251</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 432</a><a class='ref ms' id='ms30Vbh_3223' href='#ms30Vbh_3223'>Ms 30Vbh_3223</a>Dvādasindriyā na vattabbā “sukhāya vedanāya sampayuttā”tipi, “dukkhāya vedanāya sampayuttā”tipi, “adukkhamasukhāya vedanāya sampayuttā”tipi. Cha indriyā siyā sukhāya vedanāya sampayuttā, siyā adukkhamasukhāya vedanāya sampayuttā. Tīṇindriyā siyā sukhāya vedanāya sampayuttā, siyā dukkhāya vedanāya sampayuttā, siyā adukkhamasukhāya vedanāya sampayuttā. Jīvitindriyaṃ siyā sukhāya vedanāya sampayuttaṃ, siyā dukkhāya vedanāya sampayuttaṃ, siyā adukkhamasukhāya vedanāya sampayuttaṃ, siyā na vattabbaṃ “sukhāya vedanāya sampayuttan”tipi, “dukkhāya vedanāya sampayuttan”tipi, “adukkhamasukhāya vedanāya sampayuttan”tipi. (5)</p>
<p><a class='ref sc' id='sc252' href='#sc252'>SC 252</a><a class='ref ms' id='ms30Vbh_3224' href='#ms30Vbh_3224'>Ms 30Vbh_3224</a>Doso akusalahetu dukkhāya vedanāya sampayutto. Satta hetū siyā sukhāya vedanāya sampayuttā, siyā adukkhamasukhāya vedanāya sampayuttā. Moho akusalahetu siyā sukhāya vedanāya sampayutto, siyā dukkhāya vedanāya sampayutto, siyā adukkhamasukhāya vedanāya sampayutto. (6)</p>
<p><a class='ref sc' id='sc253' href='#sc253'>SC 253</a><a class='ref ms' id='ms30Vbh_3225' href='#ms30Vbh_3225'>Ms 30Vbh_3225</a>Kabaḷīkāro āhāro na vattabbo “sukhāya vedanāya sampayutto”tipi, “dukkhāya vedanāya sampayutto”tipi, “adukkhamasukhāya vedanāya sampayutto”tipi. Tayo āhārā siyā sukhāya vedanāya sampayuttā, siyā dukkhāya vedanāya sampayuttā, siyā adukkhamasukhāya vedanāya sampayuttā. (7)</p>
<p><a class='ref sc' id='sc254' href='#sc254'>SC 254</a><a class='ref ms' id='ms30Vbh_3226' href='#ms30Vbh_3226'>Ms 30Vbh_3226</a>Pañca phassā adukkhamasukhāya vedanāya sampayuttā. Kāyaviññāṇadhātusamphasso siyā sukhāya vedanāya sampayutto, siyā dukkhāya vedanāya sampayutto. Manoviññāṇadhātusamphasso siyā sukhāya vedanāya sampayutto, siyā dukkhāya vedanāya sampayutto, siyā adukkhamasukhāya vedanāya sampayutto. (8)</p>
<p><a class='ref sc' id='sc255' href='#sc255'>SC 255</a><a class='ref ms' id='ms30Vbh_3227' href='#ms30Vbh_3227'>Ms 30Vbh_3227</a>Satta vedanā na vattabbā “sukhāya vedanāya sampayuttā”tipi, “dukkhāya vedanāya sampayuttā”tipi, “adukkhamasukhāya vedanāya sampayuttā”tipi. Pañca saññā … pe … pañca cetanā … pe … pañca cittā adukkhamasukhāya vedanāya sampayuttā, kāyaviññāṇadhātu siyā sukhāya vedanāya sampayuttā, siyā dukkhāya vedanāya sampayuttā. Manoviññāṇadhātu siyā sukhāya vedanāya sampayuttā, siyā dukkhāya vedanāya sampayuttā, siyā adukkhamasukhāya vedanāya sampayuttā. (9–‍12)</p>
<h3>10.3. Vipākattika</h3>
<p><a class='ref sc' id='sc256' href='#sc256'>SC 256</a><a class='ref ms' id='ms30Vbh_3228' href='#ms30Vbh_3228'>Ms 30Vbh_3228</a><a class='ref msdiv' id='msdiv1040' href='#msdiv1040'>Msdiv 1040</a>Pañcannaṃ khandhānaṃ kati vipākā, kati vipākadhammadhammā, kati nevavipākanavipākadhammadhammā … pe … sattannaṃ cittānaṃ kati vipākā, kati vipākadhammadhammā, kati nevavipākanavipākadhammadhammā?</p>
<p><a class='ref sc' id='sc257' href='#sc257'>SC 257</a><a class='ref ms' id='ms30Vbh_3229' href='#ms30Vbh_3229'>Ms 30Vbh_3229</a>Rūpakkhandho nevavipākanavipākadhammadhammo. Cattāro khandhā siyā vipākā, siyā vipākadhammadhammā, siyā nevavipākanavipākadhammadhammā. (1)</p>
<p><a class='ref sc' id='sc258' href='#sc258'>SC 258</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 433</a><a class='ref ms' id='ms30Vbh_3230' href='#ms30Vbh_3230'>Ms 30Vbh_3230</a>Dasāyatanā nevavipākanavipākadhammadhammā. Dvāyatanā siyā vipākā, siyā vipākadhammadhammā, siyā nevavipākanavipākadhammadhammā. (2)</p>
<p><a class='ref sc' id='sc259' href='#sc259'>SC 259</a><a class='ref ms' id='ms30Vbh_3231' href='#ms30Vbh_3231'>Ms 30Vbh_3231</a>Dasa dhātuyo nevavipākanavipākadhammadhammā. Pañca dhātuyo vipākā. Manodhātu siyā vipākā, siyā nevavipākanavipākadhammadhammā. Dve dhātuyo siyā vipākā siyā vipākadhammadhammā, siyā nevavipākanavipākadhammadhammā. (3)</p>
<p><a class='ref sc' id='sc260' href='#sc260'>SC 260</a><a class='ref ms' id='ms30Vbh_3232' href='#ms30Vbh_3232'>Ms 30Vbh_3232</a>Dve saccā vipākadhammadhammā. Nirodhasaccaṃ nevavipākanavipākadhammadhammaṃ. Dukkhasaccaṃ siyā vipākaṃ, siyā vipākadhammadhammaṃ, siyā nevavipākanavipākadhammadhammaṃ. (4)</p>
<p><a class='ref sc' id='sc261' href='#sc261'>SC 261</a><a class='ref ms' id='ms30Vbh_3233' href='#ms30Vbh_3233'>Ms 30Vbh_3233</a>Sattindriyā nevavipākanavipākadhammadhammā. Tīṇindriyā vipākā. Dvindriyā vipākadhammadhammā. Aññindriyaṃ siyā vipākaṃ, siyā vipākadhammadhammaṃ. Navindriyā siyā vipākā, siyā vipākadhammadhammā, siyā nevavipākanavipākadhammadhammā. (5)</p>
<p><a class='ref sc' id='sc262' href='#sc262'>SC 262</a><a class='ref ms' id='ms30Vbh_3234' href='#ms30Vbh_3234'>Ms 30Vbh_3234</a>Cha hetū vipākadhammadhammā. Tayo abyākatahetū siyā vipākā, siyā nevavipākanavipākadhammadhammā. (6)</p>
<p><a class='ref sc' id='sc263' href='#sc263'>SC 263</a><a class='ref ms' id='ms30Vbh_3235' href='#ms30Vbh_3235'>Ms 30Vbh_3235</a>Kabaḷīkāro āhāro nevavipākanavipākadhammadhammo. Tayo āhārā siyā vipākā, siyā vipākadhammadhammā, siyā nevavipākanavipākadhammadhammā. Pañca phassā vipākā. Manodhātusamphasso siyā vipāko, siyā nevavipākanavipākadhammadhammo. Manoviññāṇadhātusamphasso siyā vipāko, siyā vipākadhammadhammo, siyā nevavipākanavipākadhammadhammo. Pañca vedanā … pe … pañca saññā … pe … pañca cetanā … pe … pañca cittā vipākā. Manodhātu siyā vipākā, siyā nevavipākanavipākadhammadhammā. Manoviññāṇadhātu siyā vipākā, siyā vipākadhammadhammā, siyā nevavipākanavipākadhammadhammā. (7–‍12)</p>
<h3>10.4. Upādinnattika</h3>
<p><a class='ref sc' id='sc264' href='#sc264'>SC 264</a><a class='ref ms' id='ms30Vbh_3236' href='#ms30Vbh_3236'>Ms 30Vbh_3236</a><a class='ref msdiv' id='msdiv1041' href='#msdiv1041'>Msdiv 1041</a>Pañcannaṃ khandhānaṃ kati upādinnupādāniyā, kati anupādinnupādāniyā, kati anupādinnaanupādāniyā … pe … sattannaṃ cittānaṃ kati upādinnupādāniyā, kati anupādinnupādāniyā, kati anupādinnaanupādāniyā?</p>
<p><a class='ref sc' id='sc265' href='#sc265'>SC 265</a><a class='ref ms' id='ms30Vbh_3237' href='#ms30Vbh_3237'>Ms 30Vbh_3237</a>Rūpakkhandho siyā upādinnupādāniyo, siyā anupādinnupādāniyo. Cattāro khandhā siyā upādinnupādāniyā, siyā anupādinnupādāniyā, siyā anupādinnaanupādāniyā. (1)</p>
<p><a class='ref sc' id='sc266' href='#sc266'>SC 266</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 434</a><a class='ref ms' id='ms30Vbh_3238' href='#ms30Vbh_3238'>Ms 30Vbh_3238</a>Pañcāyatanā upādinnupādāniyā. Saddāyatanaṃ anupādinnupādāniyaṃ. Cattāro āyatanā siyā upādinnupādāniyā, siyā anupādinnupādāniyā. Dvāyatanā siyā upādinnupādāniyā, siyā anupādinnupādāniyā, siyā anupādinnaanupādāniyā. (2)</p>
<p><a class='ref sc' id='sc267' href='#sc267'>SC 267</a><a class='ref ms' id='ms30Vbh_3239' href='#ms30Vbh_3239'>Ms 30Vbh_3239</a>Dasa dhātuyo upādinnupādāniyā. Saddadhātu anupādinnupādāniyā. Pañca dhātuyo siyā upādinnupādāniyā, siyā anupādinnupādāniyā. Dve dhātuyo siyā upādinnupādāniyā, siyā anupādinnupādāniyā, siyā anupādinnaanupādāniyā. (3)</p>
<p><a class='ref sc' id='sc268' href='#sc268'>SC 268</a><a class='ref ms' id='ms30Vbh_3240' href='#ms30Vbh_3240'>Ms 30Vbh_3240</a>Samudayasaccaṃ anupādinnupādāniyaṃ. Dve saccā anupādinnaanupādāniyā. Dukkhasaccaṃ siyā upādinnupādāniyaṃ, siyā anupādinnupādāniyaṃ. (4)</p>
<p><a class='ref sc' id='sc269' href='#sc269'>SC 269</a><a class='ref ms' id='ms30Vbh_3241' href='#ms30Vbh_3241'>Ms 30Vbh_3241</a>Navindriyā upādinnupādāniyā. Domanassindriyaṃ anupādinnupādāniyaṃ. Tīṇindriyā anupādinnaanupādāniyā. Navindriyā siyā upādinnupādāniyā, siyā anupādinnupādāniyā, siyā anupādinnaanupādāniyā. Tayo akusalahetū anupādinnupādāniyā. Tayo kusalahetū siyā anupādinnupādāniyā, siyā anupādinnaanupādāniyā. Tayo abyākatahetū siyā upādinnupādāniyā, siyā anupādinnupādāniyā, siyā anupādinnaanupādāniyā. (5)</p>
<p><a class='ref sc' id='sc270' href='#sc270'>SC 270</a><a class='ref ms' id='ms30Vbh_3242' href='#ms30Vbh_3242'>Ms 30Vbh_3242</a>Kabaḷīkāro āhāro siyā upādinnupādāniyo, siyā anupādinnupādāniyo. Tayo āhārā siyā upādinnupādāniyā, siyā anupādinnupādāniyā, siyā anupādinnaanupādāniyā. (6)</p>
<p><a class='ref sc' id='sc271' href='#sc271'>SC 271</a><a class='ref ms' id='ms30Vbh_3243' href='#ms30Vbh_3243'>Ms 30Vbh_3243</a>Pañca phassā upādinnupādāniyā. Manodhātusamphasso siyā upādinnupādāniyo, siyā anupādinnupādāniyo. Manoviññāṇadhātusamphasso siyā upādinnupādāniyo, siyā anupādinnupādāniyo, siyā anupādinnaanupādāniyo. Pañca vedanā … pe … pañca saññā … pe … pañca cetanā … pe … pañca cittā upādinnupādāniyā. Manodhātu siyā upādinnupādāniyā, siyā anupādinnupādāniyā. Manoviññāṇadhātu siyā upādinnupādāniyā, siyā anupādinnupādāniyā, siyā anupādinnaanupādāniyā. (7–‍12)</p>
<h3>10.5. Vitakkattika</h3>
<p><a class='ref sc' id='sc272' href='#sc272'>SC 272</a><a class='ref ms' id='ms30Vbh_3244' href='#ms30Vbh_3244'>Ms 30Vbh_3244</a><a class='ref msdiv' id='msdiv1042' href='#msdiv1042'>Msdiv 1042</a>Pañcannaṃ khandhānaṃ kati savitakkasavicārā, kati avitakkavicāramattā, kati avitakkaavicārā … pe … sattannaṃ cittānaṃ kati savitakkasavicārā, kati avitakkavicāramattā, kati avitakkaavicārā?</p>
<p><a class='ref sc' id='sc273' href='#sc273'>SC 273</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 435</a><a class='ref ms' id='ms30Vbh_3245' href='#ms30Vbh_3245'>Ms 30Vbh_3245</a>Rūpakkhandho avitakkaavicāro. Tayo khandhā siyā savitakkasavicārā, siyā avitakkavicāramattā, siyā avitakkaavicārā. Saṅkhārakkhandho siyā savitakkasavicāro, siyā avitakkavicāramatto, siyā avitakkaavicāro siyā na vattabbo “savitakkasavicāro”tipi, “avitakkavicāramatto”tipi, “avitakkaavicāro”tipi. (1)</p>
<p><a class='ref sc' id='sc274' href='#sc274'>SC 274</a><a class='ref ms' id='ms30Vbh_3246' href='#ms30Vbh_3246'>Ms 30Vbh_3246</a>Dasāyatanā avitakkaavicārā. Manāyatanaṃ siyā savitakkasavicāraṃ, siyā avitakkavicāramattaṃ, siyā avitakkaavicāraṃ. Dhammāyatanaṃ siyā savitakkasavicāraṃ, siyā avitakkavicāramattaṃ, siyā avitakkaavicāraṃ, siyā na vattabbaṃ “savitakkasavicāran”tipi, “avitakkavicāramattan”tipi, “avitakkaavicāran”tipi. (2)</p>
<p><a class='ref sc' id='sc275' href='#sc275'>SC 275</a><a class='ref ms' id='ms30Vbh_3247' href='#ms30Vbh_3247'>Ms 30Vbh_3247</a>Pannarasa dhātuyo avitakkaavicārā. Manodhātu savitakkasavicārā. Manoviññāṇadhātu siyā savitakkasavicārā, siyā avitakkavicāramattā, siyā avitakkaavicārā. Dhammadhātu siyā savitakkasavicārā, siyā avitakkavicāramattā, siyā avitakkaavicārā, siyā na vattabbā “savitakkasavicārā”tipi, “avitakkavicāramattā”tipi, “avitakkaavicārā”tipi. (3)</p>
<p><a class='ref sc' id='sc276' href='#sc276'>SC 276</a><a class='ref ms' id='ms30Vbh_3248' href='#ms30Vbh_3248'>Ms 30Vbh_3248</a>Samudayasaccaṃ savitakkasavicāraṃ. Nirodhasaccaṃ avitakkaavicāraṃ. Maggasaccaṃ siyā savitakkasavicāraṃ, siyā avitakkavicāramattaṃ, siyā avitakkaavicāraṃ. Dukkhasaccaṃ siyā savitakkasavicāraṃ, siyā avitakkavicāramattaṃ, siyā avitakkaavicāraṃ, siyā na vattabbaṃ “savitakkasavicāran”tipi, “avitakkavicāramattan”tipi, “avitakkaavicāran”tipi. (4)</p>
<p><a class='ref sc' id='sc277' href='#sc277'>SC 277</a><a class='ref ms' id='ms30Vbh_3249' href='#ms30Vbh_3249'>Ms 30Vbh_3249</a>Navindriyā avitakkaavicārā. Domanassindriyaṃ savitakkasavicāraṃ. Upekkhindriyaṃ siyā savitakkasavicāraṃ, siyā avitakkaavicāraṃ. Ekādasindriyā siyā savitakkasavicārā, siyā avitakkavicāramattā, siyā avitakkaavicārā. (5)</p>
<p><a class='ref sc' id='sc278' href='#sc278'>SC 278</a><a class='ref ms' id='ms30Vbh_3250' href='#ms30Vbh_3250'>Ms 30Vbh_3250</a>Tayo akusalahetū savitakkasavicārā. Cha hetū siyā savitakkasavicārā, siyā avitakkavicāramattā, siyā avitakkaavicārā. Kabaḷīkāro āhāro avitakkaavicāro. Tayo āhārā siyā savitakkasavicārā, siyā avitakkavicāramattā, siyā avitakkaavicārā. Pañca phassā avitakkaavicārā. Manodhātusamphasso savitakkasavicāro. Manoviññāṇadhātusamphasso siyā savitakkasavicāro, siyā avitakkavicāramatto, siyā avitakkaavicāro. Pañca vedanā … pe … pañca saññā … pe … pañca cetanā … pe … pañca cittā avitakkaavicārā manodhātu savitakkasavicārā, manoviññāṇadhātu siyā savitakkasavicārā, siyā avitakkavicāramattā, siyā avitakkaavicārā. (6–‍12)</p>
<h2>11. Rūpaduka</h2>
<p><a class='ref sc' id='sc279' href='#sc279'>SC 279</a><a class='ref ms' id='ms30Vbh_3251' href='#ms30Vbh_3251'>Ms 30Vbh_3251</a><a class='ref msdiv' id='msdiv1043' href='#msdiv1043'>Msdiv 1043</a>Pañcannaṃ khandhānaṃ kati rūpā, kati arūpā … pe … sattannaṃ cittānaṃ kati rūpā, kati arūpā?</p>
<p><a class='ref sc' id='sc280' href='#sc280'>SC 280</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 436</a><a class='ref ms' id='ms30Vbh_3252' href='#ms30Vbh_3252'>Ms 30Vbh_3252</a>Rūpakkhandho rūpaṃ. Cattāro khandhā arūpā. Dasāyatanā rūpā. Manāyatanaṃ arūpaṃ. Dhammāyatanaṃ siyā rūpaṃ, siyā arūpaṃ. Dasa dhātuyo rūpā. Satta dhātuyo arūpā. Dhammadhātu siyā rūpā, siyā arūpā. Tīṇi saccāni arūpā. Dukkhasaccaṃ siyā rūpaṃ, siyā arūpaṃ. Sattindriyā rūpā. Cuddasindriyā arūpā. Jīvitindriyaṃ siyā rūpaṃ, siyā arūpaṃ. Nava hetū arūpā. Kabaḷīkāro āhāro rūpaṃ. Tayo āhārā arūpā. Satta phassā arūpā. Satta vedanā … pe … satta saññā … pe … satta cetanā satta cittā arūpā.</p>
<h2>12. Lokiyaduka</h2>
<p><a class='ref sc' id='sc281' href='#sc281'>SC 281</a><a class='ref ms' id='ms30Vbh_3253' href='#ms30Vbh_3253'>Ms 30Vbh_3253</a><a class='ref msdiv' id='msdiv1044' href='#msdiv1044'>Msdiv 1044</a>Pañcannaṃ khandhānaṃ kati lokiyā, kati lokuttarā? Dvādasannaṃ āyatanānaṃ kati lokiyā, kati lokuttarā? Aṭṭhārasannaṃ dhātūnaṃ kati lokiyā, kati lokuttarā? Catunnaṃ saccānaṃ kati lokiyā, kati lokuttarā … pe … sattannaṃ cittānaṃ kati lokiyā, kati lokuttarā?</p>
<p><a class='ref sc' id='sc282' href='#sc282'>SC 282</a><a class='ref ms' id='ms30Vbh_3254' href='#ms30Vbh_3254'>Ms 30Vbh_3254</a>Rūpakkhandho lokiyo. Cattāro khandhā siyā lokiyā, siyā lokuttarā. Dasāyatanā lokiyā. Dve āyatanā siyā lokiyā, siyā lokuttarā. Soḷasa dhātuyo lokiyā. Dve dhātuyo siyā lokiyā, siyā lokuttarā. Dve saccā lokiyā. Dve saccā lokuttarā.</p>
<p><a class='ref sc' id='sc283' href='#sc283'>SC 283</a><a class='ref ms' id='ms30Vbh_3255' href='#ms30Vbh_3255'>Ms 30Vbh_3255</a>Dasindriyā lokiyā. Tīṇindriyā lokuttarā. Navindriyā siyā lokiyā, siyā lokuttarā. Tayo akusalahetū lokiyā. Cha hetū siyā lokiyā, siyā lokuttarā. Kabaḷīkāro āhāro lokiyo. Tayo āhārā siyā lokiyā, siyā lokuttarā. Cha phassā lokiyā. Manoviññāṇadhātusamphasso siyā lokiyo, siyā lokuttaro. Cha vedanā lokiyā. Manoviññāṇadhātusamphassajā vedanā siyā lokiyā, siyā lokuttarā. Cha saññā lokiyā. Manoviññāṇadhātusamphassajā saññā siyā lokiyā, siyā lokuttarā. Cha cetanā lokiyā. Manoviññāṇadhātusamphassajā cetanā siyā lokiyā, siyā lokuttarā. Cha cittā lokiyā. Manoviññāṇadhātu siyā lokiyā, siyā lokuttarāti.</p>
<blockquote class='gatha'>
<p><a class='ref sc' id='sc284' href='#sc284'>SC 284</a><a class='ref ms' id='ms30Vbh_3256' href='#ms30Vbh_3256'>Ms 30Vbh_3256</a>Abhiññā dve sārammaṇā,<br>
diṭṭhā kusalavedanā;<br>
Vipākā ca upādinnā,<br>
vitakkaṃ rūpalokiyāti.</p>
</blockquote>
<p class='endsection'><a class='ref sc' id='sc285' href='#sc285'>SC 285</a><a class='ref ms' id='ms30Vbh_3257' href='#ms30Vbh_3257'>Ms 30Vbh_3257</a>Dhammahadayavibhaṅgo niṭṭhito.</p>
<p class='endbook'><a class='ref sc' id='sc286' href='#sc286'>SC 286</a><a class='ref ms' id='ms30Vbh_3258' href='#ms30Vbh_3258'>Ms 30Vbh_3258</a>Vibhaṅgapakaraṇaṃ niṭṭhitaṃ.</p>
<footer>
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, <span class='publication-date'>2005</span>. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class='editor'>Blake Walshe</span> and <span class='editor'>Bhikkhu Sujato</span>.</p>
</footer>
</article>
</body>
</html>
