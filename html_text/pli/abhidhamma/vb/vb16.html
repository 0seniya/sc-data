<!DOCTYPE html>
<html>
<head>
<meta charset='UTF-8'>
<meta name='author' content='Mahāsaṅgīti Tipiṭaka Buddhavasse 2500'>
<title></title>
</head>
<body>
<article id='vb16' lang='pli'>
<header>
<ul>
<li class='division'>Vibhaṅga</li>
</ul>
<h1>Ñāṇavibhaṅga</h1>
</header>
<h2>1. Ekakamātikā</h2>
<p><a class='ref sc' id='sc1' href='#sc1'>SC 1</a><a class='ref pts-vp-pli' id='pts-vp-pli306' href='#pts-vp-pli306'>PTS vp Pali 306</a><a class='ref ms' id='ms30Vbh_2203' href='#ms30Vbh_2203'>Ms 30Vbh_2203</a><a class='ref msdiv' id='msdiv751' href='#msdiv751'>Msdiv 751</a>Ekavidhena ñāṇavatthu—pañca viññāṇā na hetū, ahetukā, hetuvippayuttā, sappaccayā, saṅkhatā, arūpā, lokiyā, sāsavā, saṃyojaniyā, ganthaniyā, oghaniyā, yoganiyā, nīvaraṇiyā, parāmaṭṭhā, upādāniyā, saṃkilesikā, abyākatā, sārammaṇā, acetasikā, vipākā, upādinnupādāniyā, asaṃkiliṭṭhasaṃkilesikā, na savitakkasavicārā, na avitakkavicāramattā, avitakkaavicārā, na pītisahagatā, neva dassanena na bhāvanāya pahātabbā, neva dassanena na bhāvanāya pahātabbahetukā, nevācayagāmināpacayagāmino, nevasekkhanāsekkhā, parittā, kāmāvacarā, na rūpāvacarā, na arūpāvacarā, pariyāpannā, no apariyāpannā, aniyatā, aniyyānikā. (1)</p>
<p><a class='ref sc' id='sc2' href='#sc2'>SC 2</a><a class='ref ms' id='ms30Vbh_2204' href='#ms30Vbh_2204'>Ms 30Vbh_2204</a>Uppannavatthukā uppannārammaṇā. (2)</p>
<p><a class='ref sc' id='sc3' href='#sc3'>SC 3</a><a class='ref ms' id='ms30Vbh_2205' href='#ms30Vbh_2205'>Ms 30Vbh_2205</a>Purejātavatthukā purejātārammaṇā. (3)</p>
<p><a class='ref sc' id='sc4' href='#sc4'>SC 4</a><a class='ref ms' id='ms30Vbh_2206' href='#ms30Vbh_2206'>Ms 30Vbh_2206</a>Ajjhattikavatthukā bāhirārammaṇā. (4)</p>
<p><a class='ref sc' id='sc5' href='#sc5'>SC 5</a><a class='ref ms' id='ms30Vbh_2207' href='#ms30Vbh_2207'>Ms 30Vbh_2207</a>Asambhinnavatthukā asambhinnārammaṇā. (5)</p>
<p><a class='ref sc' id='sc6' href='#sc6'>SC 6</a><a class='ref ms' id='ms30Vbh_2208' href='#ms30Vbh_2208'>Ms 30Vbh_2208</a>Nānāvatthukā nānārammaṇā. (6)</p>
<p><a class='ref sc' id='sc7' href='#sc7'>SC 7</a><a class='ref ms' id='ms30Vbh_2209' href='#ms30Vbh_2209'>Ms 30Vbh_2209</a>Na aññamaññassa gocaravisayaṃ paccanubhonti. (7)</p>
<p><a class='ref sc' id='sc8' href='#sc8'>SC 8</a><a class='ref ms' id='ms30Vbh_2210' href='#ms30Vbh_2210'>Ms 30Vbh_2210</a>Na asamannāhārā uppajjanti. (8)</p>
<p><a class='ref sc' id='sc9' href='#sc9'>SC 9</a><a class='ref ms' id='ms30Vbh_2211' href='#ms30Vbh_2211'>Ms 30Vbh_2211</a>Na amanasikārā uppajjanti. (9)</p>
<p><a class='ref sc' id='sc10' href='#sc10'>SC 10</a><a class='ref ms' id='ms30Vbh_2212' href='#ms30Vbh_2212'>Ms 30Vbh_2212</a>Na abbokiṇṇā uppajjanti. (10)</p>
<p><a class='ref sc' id='sc11' href='#sc11'>SC 11</a><a class='ref ms' id='ms30Vbh_2213' href='#ms30Vbh_2213'>Ms 30Vbh_2213</a>Na apubbaṃ acarimaṃ uppajjanti. (11)</p>
<p><a class='ref sc' id='sc12' href='#sc12'>SC 12</a><a class='ref ms' id='ms30Vbh_2214' href='#ms30Vbh_2214'>Ms 30Vbh_2214</a>Na aññamaññassa samanantarā uppajjanti. (12)</p>
<p><a class='ref sc' id='sc13' href='#sc13'>SC 13</a><a class='ref ms' id='ms30Vbh_2215' href='#ms30Vbh_2215'>Ms 30Vbh_2215</a>Pañca viññāṇā anābhogā. (13)</p>
<p><a class='ref sc' id='sc14' href='#sc14'>SC 14</a><a class='ref ms' id='ms30Vbh_2216' href='#ms30Vbh_2216'>Ms 30Vbh_2216</a>Pañcahi viññāṇehi na <span class='var' id='note97' title='kiñci (bj, mr)'>kañci</span> dhammaṃ paṭivijānāti aññatra abhinipātamattā. (14)</p>
<p><a class='ref sc' id='sc15' href='#sc15'>SC 15</a><a class='ref ms' id='ms30Vbh_2217' href='#ms30Vbh_2217'>Ms 30Vbh_2217</a>Pañcannaṃ viññāṇānaṃ samanantarāpi na kañci dhammaṃ paṭivijānāti. (15)</p>
<p><a class='ref sc' id='sc16' href='#sc16'>SC 16</a><a class='ref ms' id='ms30Vbh_2218' href='#ms30Vbh_2218'>Ms 30Vbh_2218</a>Pañcahi viññāṇehi na kañci iriyāpathaṃ kappeti. (16)</p>
<p><a class='ref sc' id='sc17' href='#sc17'>SC 17</a><a class='ref ms' id='ms30Vbh_2219' href='#ms30Vbh_2219'>Ms 30Vbh_2219</a>Pañcannaṃ viññāṇānaṃ samanantarāpi na kañci iriyāpathaṃ kappeti. (17)</p>
<p><a class='ref sc' id='sc18' href='#sc18'>SC 18</a><a class='ref ms' id='ms30Vbh_2220' href='#ms30Vbh_2220'>Ms 30Vbh_2220</a>Pañcahi viññāṇehi na kāyakammaṃ na vacīkammaṃ paṭṭhapeti. (18)</p>
<p><a class='ref sc' id='sc19' href='#sc19'>SC 19</a><a class='ref ms' id='ms30Vbh_2221' href='#ms30Vbh_2221'>Ms 30Vbh_2221</a>Pañcannaṃ viññāṇānaṃ samanantarāpi na kāyakammaṃ na vacīkammaṃ paṭṭhapeti. (19)</p>
<p><a class='ref sc' id='sc20' href='#sc20'>SC 20</a><a class='ref ms' id='ms30Vbh_2222' href='#ms30Vbh_2222'>Ms 30Vbh_2222</a>Pañcahi viññāṇehi na kusalākusalaṃ dhammaṃ samādiyati. (20)</p>
<p><a class='ref sc' id='sc21' href='#sc21'>SC 21</a><a class='ref ms' id='ms30Vbh_2223' href='#ms30Vbh_2223'>Ms 30Vbh_2223</a>Pañcannaṃ viññāṇānaṃ samanantarāpi na kusalākusalaṃ dhammaṃ samādiyati. (21)</p>
<p><a class='ref sc' id='sc22' href='#sc22'>SC 22</a><a class='ref pts-vp-pli' id='pts-vp-pli308' href='#pts-vp-pli308'>PTS vp Pali 308</a><a class='ref ms' id='ms30Vbh_2224' href='#ms30Vbh_2224'>Ms 30Vbh_2224</a>Pañcahi viññāṇehi na samāpajjati na vuṭṭhāti. (22)</p>
<p><a class='ref sc' id='sc23' href='#sc23'>SC 23</a><a class='ref ms' id='ms30Vbh_2225' href='#ms30Vbh_2225'>Ms 30Vbh_2225</a>Pañcannaṃ viññāṇānaṃ samanantarāpi na samāpajjati na vuṭṭhāti. (23)</p>
<p><a class='ref sc' id='sc24' href='#sc24'>SC 24</a><a class='ref ms' id='ms30Vbh_2226' href='#ms30Vbh_2226'>Ms 30Vbh_2226</a>Pañcahi viññāṇehi na cavati na uppajjati. (24)</p>
<p><a class='ref sc' id='sc25' href='#sc25'>SC 25</a><a class='ref ms' id='ms30Vbh_2227' href='#ms30Vbh_2227'>Ms 30Vbh_2227</a>Pañcannaṃ viññāṇānaṃ samanantarāpi na cavati na uppajjati. (25)</p>
<p><a class='ref sc' id='sc26' href='#sc26'>SC 26</a><a class='ref ms' id='ms30Vbh_2228' href='#ms30Vbh_2228'>Ms 30Vbh_2228</a>Pañcahi viññāṇehi na supati na paṭibujjhati na supinaṃ passati. (26)</p>
<p><a class='ref sc' id='sc27' href='#sc27'>SC 27</a><a class='ref ms' id='ms30Vbh_2229' href='#ms30Vbh_2229'>Ms 30Vbh_2229</a>Pañcannaṃ viññāṇānaṃ samanantarāpi na supati na paṭibujjhati na supinaṃ passati, yāthāvakavatthuvibhāvanā paññā. (27)</p>
<p class='endsutta'><a class='ref sc' id='sc28' href='#sc28'>SC 28</a><a class='ref ms' id='ms30Vbh_2230' href='#ms30Vbh_2230'>Ms 30Vbh_2230</a>Evaṃ ekavidhena ñāṇavatthu.</p>
<h2>2. Dukamātikā</h2>
<p><a class='ref sc' id='sc29' href='#sc29'>SC 29</a><a class='ref ms' id='ms30Vbh_2231' href='#ms30Vbh_2231'>Ms 30Vbh_2231</a><a class='ref msdiv' id='msdiv752' href='#msdiv752'>Msdiv 752</a>Duvidhena ñāṇavatthu—</p>
<p><a class='ref sc' id='sc30' href='#sc30'>SC 30</a><a class='ref ms' id='ms30Vbh_2232' href='#ms30Vbh_2232'>Ms 30Vbh_2232</a>Lokiyā paññā, lokuttarā paññā. (1)</p>
<p><a class='ref sc' id='sc31' href='#sc31'>SC 31</a><a class='ref ms' id='ms30Vbh_2233' href='#ms30Vbh_2233'>Ms 30Vbh_2233</a>Kenaci viññeyyā paññā, kenaci na viññeyyā paññā. (2)</p>
<p><a class='ref sc' id='sc32' href='#sc32'>SC 32</a><a class='ref ms' id='ms30Vbh_2234' href='#ms30Vbh_2234'>Ms 30Vbh_2234</a>Sāsavā paññā, anāsavā paññā. (3)</p>
<p><a class='ref sc' id='sc33' href='#sc33'>SC 33</a><a class='ref ms' id='ms30Vbh_2235' href='#ms30Vbh_2235'>Ms 30Vbh_2235</a>Āsavavippayuttā sāsavā paññā, āsavavippayuttā anāsavā paññā. (4)</p>
<p><a class='ref sc' id='sc34' href='#sc34'>SC 34</a><a class='ref ms' id='ms30Vbh_2236' href='#ms30Vbh_2236'>Ms 30Vbh_2236</a>Saṃyojaniyā paññā, asaṃyojaniyā paññā. (5)</p>
<p><a class='ref sc' id='sc35' href='#sc35'>SC 35</a><a class='ref ms' id='ms30Vbh_2237' href='#ms30Vbh_2237'>Ms 30Vbh_2237</a>Saṃyojanavippayuttā saṃyojaniyā paññā, saṃyojanavippayuttā asaṃyojaniyā paññā. (6)</p>
<p><a class='ref sc' id='sc36' href='#sc36'>SC 36</a><a class='ref ms' id='ms30Vbh_2238' href='#ms30Vbh_2238'>Ms 30Vbh_2238</a>Ganthaniyā paññā, aganthaniyā paññā. (7)</p>
<p><a class='ref sc' id='sc37' href='#sc37'>SC 37</a><a class='ref ms' id='ms30Vbh_2239' href='#ms30Vbh_2239'>Ms 30Vbh_2239</a>Ganthavippayuttā ganthaniyā paññā, ganthavippayuttā aganthaniyā paññā. (8)</p>
<p><a class='ref sc' id='sc38' href='#sc38'>SC 38</a><a class='ref ms' id='ms30Vbh_2240' href='#ms30Vbh_2240'>Ms 30Vbh_2240</a>Oghaniyā paññā, anoghaniyā paññā. (9)</p>
<p><a class='ref sc' id='sc39' href='#sc39'>SC 39</a><a class='ref ms' id='ms30Vbh_2241' href='#ms30Vbh_2241'>Ms 30Vbh_2241</a>Oghavippayuttā oghaniyā paññā, oghavippayuttā anoghaniyā paññā. (10)</p>
<p><a class='ref sc' id='sc40' href='#sc40'>SC 40</a><a class='ref ms' id='ms30Vbh_2242' href='#ms30Vbh_2242'>Ms 30Vbh_2242</a>Yoganiyā paññā, ayoganiyā paññā. (11)</p>
<p><a class='ref sc' id='sc41' href='#sc41'>SC 41</a><a class='ref ms' id='ms30Vbh_2243' href='#ms30Vbh_2243'>Ms 30Vbh_2243</a>Yogavippayuttā yoganiyā paññā, yogavippayuttā ayoganiyā paññā. (12)</p>
<p><a class='ref sc' id='sc42' href='#sc42'>SC 42</a><a class='ref ms' id='ms30Vbh_2244' href='#ms30Vbh_2244'>Ms 30Vbh_2244</a>Nīvaraṇiyā paññā, anīvaraṇiyā paññā. (13)</p>
<p><a class='ref sc' id='sc43' href='#sc43'>SC 43</a><a class='ref ms' id='ms30Vbh_2245' href='#ms30Vbh_2245'>Ms 30Vbh_2245</a>Nīvaraṇavippayuttā nīvaraṇiyā paññā, nīvaraṇavippayuttā anīvaraṇiyā paññā. (14)</p>
<p><a class='ref sc' id='sc44' href='#sc44'>SC 44</a><a class='ref pts-vp-pli' id='pts-vp-pli309' href='#pts-vp-pli309'>PTS vp Pali 309</a><a class='ref ms' id='ms30Vbh_2246' href='#ms30Vbh_2246'>Ms 30Vbh_2246</a>Parāmaṭṭhā paññā, aparāmaṭṭhā paññā. (15)</p>
<p><a class='ref sc' id='sc45' href='#sc45'>SC 45</a><a class='ref ms' id='ms30Vbh_2247' href='#ms30Vbh_2247'>Ms 30Vbh_2247</a>Parāmāsavippayuttā parāmaṭṭhā paññā, parāmāsavippayuttā aparāmaṭṭhā paññā. (16)</p>
<p><a class='ref sc' id='sc46' href='#sc46'>SC 46</a><a class='ref ms' id='ms30Vbh_2248' href='#ms30Vbh_2248'>Ms 30Vbh_2248</a>Upādinnā paññā, anupādinnā paññā. (17)</p>
<p><a class='ref sc' id='sc47' href='#sc47'>SC 47</a><a class='ref ms' id='ms30Vbh_2249' href='#ms30Vbh_2249'>Ms 30Vbh_2249</a>Upādāniyā paññā, anupādāniyā paññā. (18)</p>
<p><a class='ref sc' id='sc48' href='#sc48'>SC 48</a><a class='ref ms' id='ms30Vbh_2250' href='#ms30Vbh_2250'>Ms 30Vbh_2250</a>Upādānavippayuttā upādāniyā paññā, upādānavippayuttā anupādāniyā paññā. (19)</p>
<p><a class='ref sc' id='sc49' href='#sc49'>SC 49</a><a class='ref ms' id='ms30Vbh_2251' href='#ms30Vbh_2251'>Ms 30Vbh_2251</a>Saṃkilesikā paññā, asaṃkilesikā paññā. (20)</p>
<p><a class='ref sc' id='sc50' href='#sc50'>SC 50</a><a class='ref ms' id='ms30Vbh_2252' href='#ms30Vbh_2252'>Ms 30Vbh_2252</a>Kilesavippayuttā saṃkilesikā paññā, kilesavippayuttā asaṃkilesikā paññā. (21)</p>
<p><a class='ref sc' id='sc51' href='#sc51'>SC 51</a><a class='ref ms' id='ms30Vbh_2253' href='#ms30Vbh_2253'>Ms 30Vbh_2253</a>Savitakkā paññā, avitakkā paññā. (22)</p>
<p><a class='ref sc' id='sc52' href='#sc52'>SC 52</a><a class='ref ms' id='ms30Vbh_2254' href='#ms30Vbh_2254'>Ms 30Vbh_2254</a>Savicārā paññā, avicārā paññā. (23)</p>
<p><a class='ref sc' id='sc53' href='#sc53'>SC 53</a><a class='ref ms' id='ms30Vbh_2255' href='#ms30Vbh_2255'>Ms 30Vbh_2255</a>Sappītikā paññā, appītikā paññā. (24)</p>
<p><a class='ref sc' id='sc54' href='#sc54'>SC 54</a><a class='ref ms' id='ms30Vbh_2256' href='#ms30Vbh_2256'>Ms 30Vbh_2256</a>Pītisahagatā paññā, na pītisahagatā paññā. (25)</p>
<p><a class='ref sc' id='sc55' href='#sc55'>SC 55</a><a class='ref ms' id='ms30Vbh_2257' href='#ms30Vbh_2257'>Ms 30Vbh_2257</a>Sukhasahagatā paññā, na sukhasahagatā paññā. (26)</p>
<p><a class='ref sc' id='sc56' href='#sc56'>SC 56</a><a class='ref ms' id='ms30Vbh_2258' href='#ms30Vbh_2258'>Ms 30Vbh_2258</a>Upekkhāsahagatā paññā, na upekkhāsahagatā paññā. (27)</p>
<p><a class='ref sc' id='sc57' href='#sc57'>SC 57</a><a class='ref ms' id='ms30Vbh_2259' href='#ms30Vbh_2259'>Ms 30Vbh_2259</a>Kāmāvacarā paññā, na kāmāvacarā paññā. (28)</p>
<p><a class='ref sc' id='sc58' href='#sc58'>SC 58</a><a class='ref ms' id='ms30Vbh_2260' href='#ms30Vbh_2260'>Ms 30Vbh_2260</a>Rūpāvacarā paññā, na rūpāvacarā paññā. (29)</p>
<p><a class='ref sc' id='sc59' href='#sc59'>SC 59</a><a class='ref ms' id='ms30Vbh_2261' href='#ms30Vbh_2261'>Ms 30Vbh_2261</a>Arūpāvacarā paññā, na arūpāvacarā paññā. (30)</p>
<p><a class='ref sc' id='sc60' href='#sc60'>SC 60</a><a class='ref ms' id='ms30Vbh_2262' href='#ms30Vbh_2262'>Ms 30Vbh_2262</a>Pariyāpannā paññā, apariyāpannā paññā. (31)</p>
<p><a class='ref sc' id='sc61' href='#sc61'>SC 61</a><a class='ref ms' id='ms30Vbh_2263' href='#ms30Vbh_2263'>Ms 30Vbh_2263</a>Niyyānikā paññā, aniyyānikā paññā. (32)</p>
<p><a class='ref sc' id='sc62' href='#sc62'>SC 62</a><a class='ref ms' id='ms30Vbh_2264' href='#ms30Vbh_2264'>Ms 30Vbh_2264</a>Niyatā paññā, aniyatā paññā. (33)</p>
<p><a class='ref sc' id='sc63' href='#sc63'>SC 63</a><a class='ref ms' id='ms30Vbh_2265' href='#ms30Vbh_2265'>Ms 30Vbh_2265</a>Sauttarā paññā, anuttarā paññā. (34)</p>
<p><a class='ref sc' id='sc64' href='#sc64'>SC 64</a><a class='ref ms' id='ms30Vbh_2266' href='#ms30Vbh_2266'>Ms 30Vbh_2266</a>Atthajāpikā paññā, jāpitatthā paññā. (35)</p>
<p class='endsutta'><a class='ref sc' id='sc65' href='#sc65'>SC 65</a><a class='ref ms' id='ms30Vbh_2267' href='#ms30Vbh_2267'>Ms 30Vbh_2267</a>Evaṃ duvidhena ñāṇavatthu.</p>
<h2>3. Tikamātikā</h2>
<p><a class='ref sc' id='sc66' href='#sc66'>SC 66</a><a class='ref pts-vp-pli' id='pts-vp-pli310' href='#pts-vp-pli310'>PTS vp Pali 310</a><a class='ref ms' id='ms30Vbh_2268' href='#ms30Vbh_2268'>Ms 30Vbh_2268</a><a class='ref msdiv' id='msdiv753' href='#msdiv753'>Msdiv 753</a>Tividhena ñāṇavatthu—</p>
<p><a class='ref sc' id='sc67' href='#sc67'>SC 67</a><a class='ref ms' id='ms30Vbh_2269' href='#ms30Vbh_2269'>Ms 30Vbh_2269</a>Cintāmayā paññā, sutamayā paññā, bhāvanāmayā paññā. (1)</p>
<p><a class='ref sc' id='sc68' href='#sc68'>SC 68</a><a class='ref ms' id='ms30Vbh_2270' href='#ms30Vbh_2270'>Ms 30Vbh_2270</a>Dānamayā paññā, sīlamayā paññā, bhāvanāmayā paññā. (2)</p>
<p><a class='ref sc' id='sc69' href='#sc69'>SC 69</a><a class='ref ms' id='ms30Vbh_2271' href='#ms30Vbh_2271'>Ms 30Vbh_2271</a>Adhisīle paññā, adhicitte paññā, adhipaññāya paññā. (3)</p>
<p><a class='ref sc' id='sc70' href='#sc70'>SC 70</a><a class='ref ms' id='ms30Vbh_2272' href='#ms30Vbh_2272'>Ms 30Vbh_2272</a>Āyakosallaṃ, apāyakosallaṃ, upāyakosallaṃ. (4)</p>
<p><a class='ref sc' id='sc71' href='#sc71'>SC 71</a><a class='ref ms' id='ms30Vbh_2273' href='#ms30Vbh_2273'>Ms 30Vbh_2273</a>Vipākā paññā, vipākadhammadhammā paññā, nevavipākanavipākadhammadhammā paññā. (5)</p>
<p><a class='ref sc' id='sc72' href='#sc72'>SC 72</a><a class='ref ms' id='ms30Vbh_2274' href='#ms30Vbh_2274'>Ms 30Vbh_2274</a>Upādinnupādāniyā paññā, anupādinnupādāniyā paññā, anupādinnaanupādāniyā paññā. (6)</p>
<p><a class='ref sc' id='sc73' href='#sc73'>SC 73</a><a class='ref ms' id='ms30Vbh_2275' href='#ms30Vbh_2275'>Ms 30Vbh_2275</a>Savitakkasavicārā paññā, avitakkavicāramattā paññā, avitakkaavicārā paññā. (7)</p>
<p><a class='ref sc' id='sc74' href='#sc74'>SC 74</a><a class='ref ms' id='ms30Vbh_2276' href='#ms30Vbh_2276'>Ms 30Vbh_2276</a>Pītisahagatā paññā, sukhasahagatā paññā, upekkhāsahagatā paññā. (8)</p>
<p><a class='ref sc' id='sc75' href='#sc75'>SC 75</a><a class='ref ms' id='ms30Vbh_2277' href='#ms30Vbh_2277'>Ms 30Vbh_2277</a>Ācayagāminī paññā, apacayagāminī paññā, nevācayagāmināpacayagāminī paññā. (9)</p>
<p><a class='ref sc' id='sc76' href='#sc76'>SC 76</a><a class='ref ms' id='ms30Vbh_2278' href='#ms30Vbh_2278'>Ms 30Vbh_2278</a>Sekkhā paññā, asekkhā paññā, nevasekkhanāsekkhā paññā. (10)</p>
<p><a class='ref sc' id='sc77' href='#sc77'>SC 77</a><a class='ref ms' id='ms30Vbh_2279' href='#ms30Vbh_2279'>Ms 30Vbh_2279</a>Parittā paññā, mahaggatā paññā, appamāṇā paññā. (11)</p>
<p><a class='ref sc' id='sc78' href='#sc78'>SC 78</a><a class='ref ms' id='ms30Vbh_2280' href='#ms30Vbh_2280'>Ms 30Vbh_2280</a>Parittārammaṇā paññā, mahaggatārammaṇā paññā, appamāṇārammaṇā paññā. (12)</p>
<p><a class='ref sc' id='sc79' href='#sc79'>SC 79</a><a class='ref ms' id='ms30Vbh_2281' href='#ms30Vbh_2281'>Ms 30Vbh_2281</a>Maggārammaṇā paññā, maggahetukā paññā, maggādhipatinī paññā. (13)</p>
<p><a class='ref sc' id='sc80' href='#sc80'>SC 80</a><a class='ref ms' id='ms30Vbh_2282' href='#ms30Vbh_2282'>Ms 30Vbh_2282</a>Uppannā paññā, anuppannā paññā, uppādinī paññā. (14)</p>
<p><a class='ref sc' id='sc81' href='#sc81'>SC 81</a><a class='ref pts-vp-pli' id='pts-vp-pli311' href='#pts-vp-pli311'>PTS vp Pali 311</a><a class='ref ms' id='ms30Vbh_2283' href='#ms30Vbh_2283'>Ms 30Vbh_2283</a>Atītā paññā, anāgatā paññā, paccuppannā paññā. (15)</p>
<p><a class='ref sc' id='sc82' href='#sc82'>SC 82</a><a class='ref ms' id='ms30Vbh_2284' href='#ms30Vbh_2284'>Ms 30Vbh_2284</a>Atītārammaṇā paññā, anāgatārammaṇā paññā, paccuppannārammaṇā paññā. (16)</p>
<p><a class='ref sc' id='sc83' href='#sc83'>SC 83</a><a class='ref ms' id='ms30Vbh_2285' href='#ms30Vbh_2285'>Ms 30Vbh_2285</a>Ajjhattā paññā, bahiddhā paññā, ajjhattabahiddhā paññā. (17)</p>
<p><a class='ref sc' id='sc84' href='#sc84'>SC 84</a><a class='ref ms' id='ms30Vbh_2286' href='#ms30Vbh_2286'>Ms 30Vbh_2286</a>Ajjhattārammaṇā paññā, bahiddhārammaṇā paññā, ajjhattabahiddhārammaṇā paññā. (18)</p>
<p><a class='ref sc' id='sc85' href='#sc85'>SC 85</a><a class='ref ms' id='ms30Vbh_2287' href='#ms30Vbh_2287'>Ms 30Vbh_2287</a>Savitakkasavicārā paññā atthi vipākā, atthi vipākadhammadhammā, atthi nevavipākanavipākadhammadhammā. (19)</p>
<p><a class='ref sc' id='sc86' href='#sc86'>SC 86</a><a class='ref ms' id='ms30Vbh_2288' href='#ms30Vbh_2288'>Ms 30Vbh_2288</a>Atthi upādinnupādāniyā, atthi anupādinnupādāniyā, atthi anupādinnaanupādāniyā. (20)</p>
<p><a class='ref sc' id='sc87' href='#sc87'>SC 87</a><a class='ref ms' id='ms30Vbh_2289' href='#ms30Vbh_2289'>Ms 30Vbh_2289</a>Atthi pītisahagatā, atthi sukhasahagatā, atthi upekkhāsahagatā. (21)</p>
<p><a class='ref sc' id='sc88' href='#sc88'>SC 88</a><a class='ref ms' id='ms30Vbh_2290' href='#ms30Vbh_2290'>Ms 30Vbh_2290</a>Atthi ācayagāminī, atthi apacayagāminī, atthi nevācayagāmināpacayagāminī. (22)</p>
<p><a class='ref sc' id='sc89' href='#sc89'>SC 89</a><a class='ref ms' id='ms30Vbh_2291' href='#ms30Vbh_2291'>Ms 30Vbh_2291</a>Atthi sekkhā, atthi asekkhā, atthi nevasekkhanāsekkhā. (23)</p>
<p><a class='ref sc' id='sc90' href='#sc90'>SC 90</a><a class='ref ms' id='ms30Vbh_2292' href='#ms30Vbh_2292'>Ms 30Vbh_2292</a>Atthi parittā, atthi mahaggatā, atthi appamāṇā. (24)</p>
<p><a class='ref sc' id='sc91' href='#sc91'>SC 91</a><a class='ref ms' id='ms30Vbh_2293' href='#ms30Vbh_2293'>Ms 30Vbh_2293</a>Atthi parittārammaṇā, atthi mahaggatārammaṇā, atthi appamāṇārammaṇā. (25)</p>
<p><a class='ref sc' id='sc92' href='#sc92'>SC 92</a><a class='ref ms' id='ms30Vbh_2294' href='#ms30Vbh_2294'>Ms 30Vbh_2294</a>Atthi maggārammaṇā, atthi maggahetukā, atthi maggādhipatinī. (26)</p>
<p><a class='ref sc' id='sc93' href='#sc93'>SC 93</a><a class='ref ms' id='ms30Vbh_2295' href='#ms30Vbh_2295'>Ms 30Vbh_2295</a>Atthi uppannā, atthi anuppannā, atthi uppādinī. (27)</p>
<p><a class='ref sc' id='sc94' href='#sc94'>SC 94</a><a class='ref ms' id='ms30Vbh_2296' href='#ms30Vbh_2296'>Ms 30Vbh_2296</a>Atthi atītā, atthi anāgatā, atthi paccuppannā. (28)</p>
<p><a class='ref sc' id='sc95' href='#sc95'>SC 95</a><a class='ref pts-vp-pli' id='pts-vp-pli312' href='#pts-vp-pli312'>PTS vp Pali 312</a><a class='ref ms' id='ms30Vbh_2297' href='#ms30Vbh_2297'>Ms 30Vbh_2297</a>Atthi atītārammaṇā, atthi anāgatārammaṇā, atthi paccuppannārammaṇā. (29)</p>
<p><a class='ref sc' id='sc96' href='#sc96'>SC 96</a><a class='ref ms' id='ms30Vbh_2298' href='#ms30Vbh_2298'>Ms 30Vbh_2298</a>Atthi ajjhattā, atthi bahiddhā, atthi ajjhattabahiddhā. (30)</p>
<p><a class='ref sc' id='sc97' href='#sc97'>SC 97</a><a class='ref ms' id='ms30Vbh_2299' href='#ms30Vbh_2299'>Ms 30Vbh_2299</a>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. (31)</p>
<p><a class='ref sc' id='sc98' href='#sc98'>SC 98</a><a class='ref ms' id='ms30Vbh_2300' href='#ms30Vbh_2300'>Ms 30Vbh_2300</a>Avitakkavicāramattā paññā atthi vipākā, atthi vipākadhammadhammā, atthi nevavipākanavipākadhammadhammā. (32)</p>
<p><a class='ref sc' id='sc99' href='#sc99'>SC 99</a><a class='ref ms' id='ms30Vbh_2301' href='#ms30Vbh_2301'>Ms 30Vbh_2301</a>Atthi upādinnupādāniyā, atthi anupādinnupādāniyā, atthi anupādinnaanupādāniyā. (33)</p>
<p><a class='ref sc' id='sc100' href='#sc100'>SC 100</a><a class='ref ms' id='ms30Vbh_2302' href='#ms30Vbh_2302'>Ms 30Vbh_2302</a>Atthi ācayagāminī, atthi apacayagāminī, atthi nevācayagāmināpacayagāminī. (34)</p>
<p><a class='ref sc' id='sc101' href='#sc101'>SC 101</a><a class='ref ms' id='ms30Vbh_2303' href='#ms30Vbh_2303'>Ms 30Vbh_2303</a>Atthi sekkhā, atthi asekkhā, atthi nevasekkhanāsekkhā. (35)</p>
<p><a class='ref sc' id='sc102' href='#sc102'>SC 102</a><a class='ref ms' id='ms30Vbh_2304' href='#ms30Vbh_2304'>Ms 30Vbh_2304</a>Atthi uppannā, atthi anuppannā, atthi uppādinī. (36)</p>
<p><a class='ref sc' id='sc103' href='#sc103'>SC 103</a><a class='ref ms' id='ms30Vbh_2305' href='#ms30Vbh_2305'>Ms 30Vbh_2305</a>Atthi atītā, atthi anāgatā, atthi paccuppannā. (37)</p>
<p><a class='ref sc' id='sc104' href='#sc104'>SC 104</a><a class='ref ms' id='ms30Vbh_2306' href='#ms30Vbh_2306'>Ms 30Vbh_2306</a>Atthi ajjhattā, atthi bahiddhā, atthi ajjhattabahiddhā. (38)</p>
<p><a class='ref sc' id='sc105' href='#sc105'>SC 105</a><a class='ref ms' id='ms30Vbh_2307' href='#ms30Vbh_2307'>Ms 30Vbh_2307</a>Avitakkaavicārā paññā atthi vipākā, atthi vipākadhammadhammā, atthi nevavipākanavipākadhammadhammā. (39)</p>
<p><a class='ref sc' id='sc106' href='#sc106'>SC 106</a><a class='ref ms' id='ms30Vbh_2308' href='#ms30Vbh_2308'>Ms 30Vbh_2308</a>Atthi upādinnupādāniyā, atthi anupādinnupādāniyā, atthi anupādinnaanupādāniyā. (40)</p>
<p><a class='ref sc' id='sc107' href='#sc107'>SC 107</a><a class='ref ms' id='ms30Vbh_2309' href='#ms30Vbh_2309'>Ms 30Vbh_2309</a>Atthi pītisahagatā, atthi sukhasahagatā, atthi upekkhāsahagatā. (41)</p>
<p><a class='ref sc' id='sc108' href='#sc108'>SC 108</a><a class='ref ms' id='ms30Vbh_2310' href='#ms30Vbh_2310'>Ms 30Vbh_2310</a>Atthi ācayagāminī, atthi apacayagāminī, atthi nevācayagāmināpacayagāminī. (42)</p>
<p><a class='ref sc' id='sc109' href='#sc109'>SC 109</a><a class='ref pts-vp-pli' id='pts-vp-pli313' href='#pts-vp-pli313'>PTS vp Pali 313</a><a class='ref ms' id='ms30Vbh_2311' href='#ms30Vbh_2311'>Ms 30Vbh_2311</a>Atthi sekkhā, atthi asekkhā, atthi nevasekkhanāsekkhā. (43)</p>
<p><a class='ref sc' id='sc110' href='#sc110'>SC 110</a><a class='ref ms' id='ms30Vbh_2312' href='#ms30Vbh_2312'>Ms 30Vbh_2312</a>Atthi parittārammaṇā, atthi mahaggatārammaṇā, atthi appamāṇārammaṇā. (44)</p>
<p><a class='ref sc' id='sc111' href='#sc111'>SC 111</a><a class='ref ms' id='ms30Vbh_2313' href='#ms30Vbh_2313'>Ms 30Vbh_2313</a>Atthi maggārammaṇā, atthi maggahetukā, atthi maggādhipatinī. (45)</p>
<p><a class='ref sc' id='sc112' href='#sc112'>SC 112</a><a class='ref ms' id='ms30Vbh_2314' href='#ms30Vbh_2314'>Ms 30Vbh_2314</a>Atthi uppannā, atthi anuppannā, atthi uppādinī. (46)</p>
<p><a class='ref sc' id='sc113' href='#sc113'>SC 113</a><a class='ref ms' id='ms30Vbh_2315' href='#ms30Vbh_2315'>Ms 30Vbh_2315</a>Atthi atītā, atthi anāgatā, atthi paccuppannā. (47)</p>
<p><a class='ref sc' id='sc114' href='#sc114'>SC 114</a><a class='ref ms' id='ms30Vbh_2316' href='#ms30Vbh_2316'>Ms 30Vbh_2316</a>Atthi atītārammaṇā, atthi anāgatārammaṇā, atthi paccuppannārammaṇā. (48)</p>
<p><a class='ref sc' id='sc115' href='#sc115'>SC 115</a><a class='ref ms' id='ms30Vbh_2317' href='#ms30Vbh_2317'>Ms 30Vbh_2317</a>Atthi ajjhattā, atthi bahiddhā, atthi ajjhattabahiddhā. (49)</p>
<p><a class='ref sc' id='sc116' href='#sc116'>SC 116</a><a class='ref ms' id='ms30Vbh_2318' href='#ms30Vbh_2318'>Ms 30Vbh_2318</a>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. (50)</p>
<p><a class='ref sc' id='sc117' href='#sc117'>SC 117</a><a class='ref ms' id='ms30Vbh_2319' href='#ms30Vbh_2319'>Ms 30Vbh_2319</a>Pītisahagatā paññā sukhasahagatā paññā atthi vipākā, atthi vipākadhammadhammā, atthi nevavipākanavipākadhammadhammā. (51)</p>
<p><a class='ref sc' id='sc118' href='#sc118'>SC 118</a><a class='ref ms' id='ms30Vbh_2320' href='#ms30Vbh_2320'>Ms 30Vbh_2320</a>Atthi upādinnupādāniyā, atthi anupādinnupādāniyā, atthi anupādinnaanupādāniyā. (52)</p>
<p><a class='ref sc' id='sc119' href='#sc119'>SC 119</a><a class='ref ms' id='ms30Vbh_2321' href='#ms30Vbh_2321'>Ms 30Vbh_2321</a>Atthi savitakkasavicārā, atthi avitakkavicāramattā, atthi avitakkaavicārā. (53)</p>
<p><a class='ref sc' id='sc120' href='#sc120'>SC 120</a><a class='ref ms' id='ms30Vbh_2322' href='#ms30Vbh_2322'>Ms 30Vbh_2322</a>Atthi ācayagāminī, atthi apacayagāminī, atthi nevācayagāmināpacayagāminī. (54)</p>
<p><a class='ref sc' id='sc121' href='#sc121'>SC 121</a><a class='ref ms' id='ms30Vbh_2323' href='#ms30Vbh_2323'>Ms 30Vbh_2323</a>Atthi sekkhā, atthi asekkhā, atthi nevasekkhanāsekkhā. (55)</p>
<p><a class='ref sc' id='sc122' href='#sc122'>SC 122</a><a class='ref ms' id='ms30Vbh_2324' href='#ms30Vbh_2324'>Ms 30Vbh_2324</a>Atthi parittā, atthi mahaggatā, atthi appamāṇā. (56)</p>
<p><a class='ref sc' id='sc123' href='#sc123'>SC 123</a><a class='ref pts-vp-pli' id='pts-vp-pli314' href='#pts-vp-pli314'>PTS vp Pali 314</a><a class='ref ms' id='ms30Vbh_2325' href='#ms30Vbh_2325'>Ms 30Vbh_2325</a>Atthi parittārammaṇā, atthi mahaggatārammaṇā, atthi appamāṇārammaṇā. (57)</p>
<p><a class='ref sc' id='sc124' href='#sc124'>SC 124</a><a class='ref ms' id='ms30Vbh_2326' href='#ms30Vbh_2326'>Ms 30Vbh_2326</a>Atthi maggārammaṇā, atthi maggahetukā, atthi maggādhipatinī. (58)</p>
<p><a class='ref sc' id='sc125' href='#sc125'>SC 125</a><a class='ref ms' id='ms30Vbh_2327' href='#ms30Vbh_2327'>Ms 30Vbh_2327</a>Atthi uppannā, atthi anuppannā, atthi uppādinī. (59)</p>
<p><a class='ref sc' id='sc126' href='#sc126'>SC 126</a><a class='ref ms' id='ms30Vbh_2328' href='#ms30Vbh_2328'>Ms 30Vbh_2328</a>Atthi atītā, atthi anāgatā, atthi paccuppannā. (60)</p>
<p><a class='ref sc' id='sc127' href='#sc127'>SC 127</a><a class='ref ms' id='ms30Vbh_2329' href='#ms30Vbh_2329'>Ms 30Vbh_2329</a>Atthi atītārammaṇā, atthi anāgatārammaṇā, atthi paccuppannārammaṇā. (61)</p>
<p><a class='ref sc' id='sc128' href='#sc128'>SC 128</a><a class='ref ms' id='ms30Vbh_2330' href='#ms30Vbh_2330'>Ms 30Vbh_2330</a>Atthi ajjhattā, atthi bahiddhā, atthi ajjhattabahiddhā. (62)</p>
<p><a class='ref sc' id='sc129' href='#sc129'>SC 129</a><a class='ref ms' id='ms30Vbh_2331' href='#ms30Vbh_2331'>Ms 30Vbh_2331</a>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. (63)</p>
<p><a class='ref sc' id='sc130' href='#sc130'>SC 130</a><a class='ref ms' id='ms30Vbh_2332' href='#ms30Vbh_2332'>Ms 30Vbh_2332</a>Upekkhāsahagatā paññā atthi vipākā, atthi vipākadhammadhammā, atthi nevavipākanavipākadhammadhammā. (64)</p>
<p><a class='ref sc' id='sc131' href='#sc131'>SC 131</a><a class='ref ms' id='ms30Vbh_2333' href='#ms30Vbh_2333'>Ms 30Vbh_2333</a>Atthi upādinnupādāniyā, atthi anupādinnupādāniyā, atthi anupādinnaanupādāniyā. (65)</p>
<p><a class='ref sc' id='sc132' href='#sc132'>SC 132</a><a class='ref ms' id='ms30Vbh_2334' href='#ms30Vbh_2334'>Ms 30Vbh_2334</a>Atthi ācayagāminī, atthi apacayagāminī, atthi nevācayagāmināpacayagāminī. (66)</p>
<p><a class='ref sc' id='sc133' href='#sc133'>SC 133</a><a class='ref ms' id='ms30Vbh_2335' href='#ms30Vbh_2335'>Ms 30Vbh_2335</a>Atthi sekkhā, atthi asekkhā, atthi nevasekkhanāsekkhā. (67)</p>
<p><a class='ref sc' id='sc134' href='#sc134'>SC 134</a><a class='ref ms' id='ms30Vbh_2336' href='#ms30Vbh_2336'>Ms 30Vbh_2336</a>Atthi parittā, atthi mahaggatā, atthi appamāṇā. (68)</p>
<p><a class='ref sc' id='sc135' href='#sc135'>SC 135</a><a class='ref ms' id='ms30Vbh_2337' href='#ms30Vbh_2337'>Ms 30Vbh_2337</a>Atthi parittārammaṇā, atthi mahaggatārammaṇā, atthi appamāṇārammaṇā. (69)</p>
<p><a class='ref sc' id='sc136' href='#sc136'>SC 136</a><a class='ref ms' id='ms30Vbh_2338' href='#ms30Vbh_2338'>Ms 30Vbh_2338</a>Atthi maggārammaṇā, atthi maggahetukā, atthi maggādhipatinī. (70)</p>
<p><a class='ref sc' id='sc137' href='#sc137'>SC 137</a><a class='ref pts-vp-pli' id='pts-vp-pli315' href='#pts-vp-pli315'>PTS vp Pali 315</a><a class='ref ms' id='ms30Vbh_2339' href='#ms30Vbh_2339'>Ms 30Vbh_2339</a>Atthi uppannā, atthi anuppannā, atthi uppādinī. (71)</p>
<p><a class='ref sc' id='sc138' href='#sc138'>SC 138</a><a class='ref ms' id='ms30Vbh_2340' href='#ms30Vbh_2340'>Ms 30Vbh_2340</a>Atthi atītā, atthi anāgatā, atthi paccuppannā. (72)</p>
<p><a class='ref sc' id='sc139' href='#sc139'>SC 139</a><a class='ref ms' id='ms30Vbh_2341' href='#ms30Vbh_2341'>Ms 30Vbh_2341</a>Atthi atītārammaṇā, atthi anāgatārammaṇā, atthi paccuppannārammaṇā. (73)</p>
<p><a class='ref sc' id='sc140' href='#sc140'>SC 140</a><a class='ref ms' id='ms30Vbh_2342' href='#ms30Vbh_2342'>Ms 30Vbh_2342</a>Atthi ajjhattā, atthi bahiddhā, atthi ajjhattabahiddhā. (74)</p>
<p><a class='ref sc' id='sc141' href='#sc141'>SC 141</a><a class='ref ms' id='ms30Vbh_2343' href='#ms30Vbh_2343'>Ms 30Vbh_2343</a>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. (75)</p>
<p class='endsutta'><a class='ref sc' id='sc142' href='#sc142'>SC 142</a><a class='ref ms' id='ms30Vbh_2344' href='#ms30Vbh_2344'>Ms 30Vbh_2344</a>Evaṃ tividhena ñāṇavatthu.</p>
<h2>4. Catukkamātikā</h2>
<p><a class='ref sc' id='sc143' href='#sc143'>SC 143</a><a class='ref ms' id='ms30Vbh_2345' href='#ms30Vbh_2345'>Ms 30Vbh_2345</a><a class='ref msdiv' id='msdiv754' href='#msdiv754'>Msdiv 754</a>Catubbidhena ñāṇavatthu—</p>
<p><a class='ref sc' id='sc144' href='#sc144'>SC 144</a><a class='ref ms' id='ms30Vbh_2346' href='#ms30Vbh_2346'>Ms 30Vbh_2346</a><span class='var' id='note98' title='kammassakataṃ ñāṇaṃ (bj, s1-3, pts1)'>Kammassakatañāṇaṃ</span>, saccānulomikaṃ ñāṇaṃ, maggasamaṅgissa ñāṇaṃ, phalasamaṅgissa ñāṇaṃ. (1)</p>
<p><a class='ref sc' id='sc145' href='#sc145'>SC 145</a><a class='ref ms' id='ms30Vbh_2347' href='#ms30Vbh_2347'>Ms 30Vbh_2347</a>Dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ, dukkhanirodhagāminiyā paṭipadāya ñāṇaṃ. (2)</p>
<p><a class='ref sc' id='sc146' href='#sc146'>SC 146</a><a class='ref ms' id='ms30Vbh_2348' href='#ms30Vbh_2348'>Ms 30Vbh_2348</a>Kāmāvacarā paññā, rūpāvacarā paññā, arūpāvacarā paññā, apariyāpannā paññā. (3)</p>
<p><a class='ref sc' id='sc147' href='#sc147'>SC 147</a><a class='ref ms' id='ms30Vbh_2349' href='#ms30Vbh_2349'>Ms 30Vbh_2349</a>Dhamme ñāṇaṃ, anvaye ñāṇaṃ, <span class='var' id='note99' title='paricchede (bj) | paricce (si, s1-3, pts1)'>pariye</span> ñāṇaṃ, <span class='var' id='note100' title='sammatiñāṇaṃ (s1-3, pts1)'>pariye</span> ñāṇaṃ, <span class='var' id='note100' title='sammatiñāṇaṃ (s1-3, pts1)'>sammutiñāṇaṃ</span>. (4)</p>
<p><a class='ref sc' id='sc148' href='#sc148'>SC 148</a><a class='ref ms' id='ms30Vbh_2350' href='#ms30Vbh_2350'>Ms 30Vbh_2350</a>Atthi paññā ācayāya no apacayāya, atthi paññā apacayāya no ācayāya, atthi paññā ācayāya ceva apacayāya ca, atthi paññā nevācayāya no apacayāya. (5)</p>
<p><a class='ref sc' id='sc149' href='#sc149'>SC 149</a><a class='ref ms' id='ms30Vbh_2351' href='#ms30Vbh_2351'>Ms 30Vbh_2351</a>Atthi paññā nibbidāya no paṭivedhāya, atthi paññā paṭivedhāya no nibbidāya, atthi paññā nibbidāya ceva paṭivedhāya ca, atthi paññā neva nibbidāya no paṭivedhāya. (6)</p>
<p><a class='ref sc' id='sc150' href='#sc150'>SC 150</a><a class='ref pts-vp-pli' id='pts-vp-pli316' href='#pts-vp-pli316'>PTS vp Pali 316</a><a class='ref ms' id='ms30Vbh_2352' href='#ms30Vbh_2352'>Ms 30Vbh_2352</a>Hānabhāginī paññā, ṭhitibhāginī paññā, visesabhāginī paññā, nibbedhabhāginī paññā. (7)</p>
<p><a class='ref sc' id='sc151' href='#sc151'>SC 151</a><a class='ref ms' id='ms30Vbh_2353' href='#ms30Vbh_2353'>Ms 30Vbh_2353</a>Catasso paṭisambhidā. (8)</p>
<p><a class='ref sc' id='sc152' href='#sc152'>SC 152</a><a class='ref ms' id='ms30Vbh_2354' href='#ms30Vbh_2354'>Ms 30Vbh_2354</a>Catasso paṭipadā. (9)</p>
<p><a class='ref sc' id='sc153' href='#sc153'>SC 153</a><a class='ref ms' id='ms30Vbh_2355' href='#ms30Vbh_2355'>Ms 30Vbh_2355</a>Cattāri ārammaṇāni. (10)</p>
<p><a class='ref sc' id='sc154' href='#sc154'>SC 154</a><a class='ref ms' id='ms30Vbh_2356' href='#ms30Vbh_2356'>Ms 30Vbh_2356</a>Jarāmaraṇe ñāṇaṃ, jarāmaraṇasamudaye ñāṇaṃ, jarāmaraṇanirodhe ñāṇaṃ, jarāmaraṇanirodhagāminiyā paṭipadāya ñāṇaṃ. (11)</p>
<p><a class='ref sc' id='sc155' href='#sc155'>SC 155</a><a class='ref ms' id='ms30Vbh_2357' href='#ms30Vbh_2357'>Ms 30Vbh_2357</a>Jātiyā ñāṇaṃ … pe … bhave ñāṇaṃ … pe … upādāne ñāṇaṃ … pe … taṇhāya ñāṇaṃ … pe … vedanāya ñāṇaṃ … pe … phasse ñāṇaṃ … pe … saḷāyatane ñāṇaṃ … pe … nāmarūpe ñāṇaṃ … pe … viññāṇe ñāṇaṃ … pe … saṅkhāresu ñāṇaṃ, saṅkhārasamudaye ñāṇaṃ, saṅkhāranirodhe ñāṇaṃ, saṅkhāranirodhagāminiyā paṭipadāya ñāṇaṃ. (12–‍21) Evaṃ catubbidhena ñāṇavatthu.</p>
<h2>5. Pañcakamātikā</h2>
<p><a class='ref sc' id='sc156' href='#sc156'>SC 156</a><a class='ref ms' id='ms30Vbh_2358' href='#ms30Vbh_2358'>Ms 30Vbh_2358</a><a class='ref msdiv' id='msdiv755' href='#msdiv755'>Msdiv 755</a>Pañcavidhena ñāṇavatthu—</p>
<p><a class='ref sc' id='sc157' href='#sc157'>SC 157</a><a class='ref ms' id='ms30Vbh_2359' href='#ms30Vbh_2359'>Ms 30Vbh_2359</a>Pañcaṅgiko sammāsamādhi, pañcañāṇiko sammāsamādhi.</p>
<p><a class='ref sc' id='sc158' href='#sc158'>SC 158</a><a class='ref ms' id='ms30Vbh_2360' href='#ms30Vbh_2360'>Ms 30Vbh_2360</a>Evaṃ pañcavidhena ñāṇavatthu.</p>
<h2>6. Chakkamātikā</h2>
<p><a class='ref sc' id='sc159' href='#sc159'>SC 159</a><a class='ref ms' id='ms30Vbh_2361' href='#ms30Vbh_2361'>Ms 30Vbh_2361</a><a class='ref msdiv' id='msdiv756' href='#msdiv756'>Msdiv 756</a>Chabbidhena ñāṇavatthu—</p>
<p><a class='ref sc' id='sc160' href='#sc160'>SC 160</a><a class='ref ms' id='ms30Vbh_2362' href='#ms30Vbh_2362'>Ms 30Vbh_2362</a>Chasu abhiññāsu paññā.</p>
<p><a class='ref sc' id='sc161' href='#sc161'>SC 161</a><a class='ref ms' id='ms30Vbh_2363' href='#ms30Vbh_2363'>Ms 30Vbh_2363</a>Evaṃ chabbidhena ñāṇavatthu.</p>
<h2>7. Sattakamātikā</h2>
<p><a class='ref sc' id='sc162' href='#sc162'>SC 162</a><a class='ref ms' id='ms30Vbh_2364' href='#ms30Vbh_2364'>Ms 30Vbh_2364</a><a class='ref msdiv' id='msdiv757' href='#msdiv757'>Msdiv 757</a>Sattavidhena ñāṇavatthu—</p>
<p><a class='ref sc' id='sc163' href='#sc163'>SC 163</a><a class='ref ms' id='ms30Vbh_2365' href='#ms30Vbh_2365'>Ms 30Vbh_2365</a>Sattasattati ñāṇavatthūni.</p>
<p><a class='ref sc' id='sc164' href='#sc164'>SC 164</a><a class='ref ms' id='ms30Vbh_2366' href='#ms30Vbh_2366'>Ms 30Vbh_2366</a>Evaṃ sattavidhena ñāṇavatthu.</p>
<h2>8. Aṭṭhakamātikā</h2>
<p><a class='ref sc' id='sc165' href='#sc165'>SC 165</a><a class='ref pts-vp-pli' id='pts-vp-pli317' href='#pts-vp-pli317'>PTS vp Pali 317</a><a class='ref ms' id='ms30Vbh_2367' href='#ms30Vbh_2367'>Ms 30Vbh_2367</a><a class='ref msdiv' id='msdiv758' href='#msdiv758'>Msdiv 758</a>Aṭṭhavidhena ñāṇavatthu—</p>
<p><a class='ref sc' id='sc166' href='#sc166'>SC 166</a><a class='ref ms' id='ms30Vbh_2368' href='#ms30Vbh_2368'>Ms 30Vbh_2368</a>Catūsu maggesu, catūsu phalesu paññā.</p>
<p><a class='ref sc' id='sc167' href='#sc167'>SC 167</a><a class='ref ms' id='ms30Vbh_2369' href='#ms30Vbh_2369'>Ms 30Vbh_2369</a>Evaṃ aṭṭhavidhena ñāṇavatthu.</p>
<h2>9. Navakamātikā</h2>
<p><a class='ref sc' id='sc168' href='#sc168'>SC 168</a><a class='ref ms' id='ms30Vbh_2370' href='#ms30Vbh_2370'>Ms 30Vbh_2370</a><a class='ref msdiv' id='msdiv759' href='#msdiv759'>Msdiv 759</a>Navavidhena ñāṇavatthu—</p>
<p><a class='ref sc' id='sc169' href='#sc169'>SC 169</a><a class='ref ms' id='ms30Vbh_2371' href='#ms30Vbh_2371'>Ms 30Vbh_2371</a>Navasu anupubbavihārasamāpattīsu paññā.</p>
<p><a class='ref sc' id='sc170' href='#sc170'>SC 170</a><a class='ref ms' id='ms30Vbh_2372' href='#ms30Vbh_2372'>Ms 30Vbh_2372</a>Evaṃ navavidhena ñāṇavatthu.</p>
<h2>10. Dasakamātikā</h2>
<p><a class='ref sc' id='sc171' href='#sc171'>SC 171</a><a class='ref ms' id='ms30Vbh_2373' href='#ms30Vbh_2373'>Ms 30Vbh_2373</a><a class='ref msdiv' id='msdiv760' href='#msdiv760'>Msdiv 760</a>Dasavidhena ñāṇavatthu—dasa tathāgatassa tathāgatabalāni yehi balehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. Katamāni dasa?</p>
<p><a class='ref sc' id='sc172' href='#sc172'>SC 172</a><a class='ref ms' id='ms30Vbh_2374' href='#ms30Vbh_2374'>Ms 30Vbh_2374</a>Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Yampi tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (1)</p>
<p><a class='ref sc' id='sc173' href='#sc173'>SC 173</a><a class='ref ms' id='ms30Vbh_2375' href='#ms30Vbh_2375'>Ms 30Vbh_2375</a>Puna caparaṃ tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti. Yampi tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (2)</p>
<p><a class='ref sc' id='sc174' href='#sc174'>SC 174</a><a class='ref ms' id='ms30Vbh_2376' href='#ms30Vbh_2376'>Ms 30Vbh_2376</a>Puna caparaṃ tathāgato sabbatthagāminiṃ paṭipadaṃ yathābhūtaṃ pajānāti. Yampi tathāgato sabbatthagāminiṃ paṭipadaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (3)</p>
<p><a class='ref sc' id='sc175' href='#sc175'>SC 175</a><a class='ref ms' id='ms30Vbh_2377' href='#ms30Vbh_2377'>Ms 30Vbh_2377</a>Puna caparaṃ tathāgato <span class='var' id='note102' title='anekadhātuṃ nānādhātuṃ lokaṃ (s1-3, pts1)'>anekadhātu nānādhātulokaṃ</span> yathābhūtaṃ pajānāti. Yampi tathāgato anekadhātu nānādhātulokaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (4)</p>
<p><a class='ref sc' id='sc176' href='#sc176'>SC 176</a><a class='ref pts-vp-pli' id='pts-vp-pli318' href='#pts-vp-pli318'>PTS vp Pali 318</a><a class='ref ms' id='ms30Vbh_2378' href='#ms30Vbh_2378'>Ms 30Vbh_2378</a>Puna caparaṃ tathāgato sattānaṃ nānādhimuttikataṃ yathābhūtaṃ pajānāti. Yampi tathāgato sattānaṃ nānādhimuttikataṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (5)</p>
<p><a class='ref sc' id='sc177' href='#sc177'>SC 177</a><a class='ref ms' id='ms30Vbh_2379' href='#ms30Vbh_2379'>Ms 30Vbh_2379</a>Puna caparaṃ tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti. Yampi tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (6)</p>
<p><a class='ref sc' id='sc178' href='#sc178'>SC 178</a><a class='ref ms' id='ms30Vbh_2380' href='#ms30Vbh_2380'>Ms 30Vbh_2380</a>Puna caparaṃ tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti. Yampi tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (7)</p>
<p><a class='ref sc' id='sc179' href='#sc179'>SC 179</a><a class='ref ms' id='ms30Vbh_2381' href='#ms30Vbh_2381'>Ms 30Vbh_2381</a>Puna caparaṃ tathāgato pubbenivāsānussatiṃ yathābhūtaṃ pajānāti. Yampi tathāgato pubbenivāsānussatiṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (8)</p>
<p><a class='ref sc' id='sc180' href='#sc180'>SC 180</a><a class='ref ms' id='ms30Vbh_2382' href='#ms30Vbh_2382'>Ms 30Vbh_2382</a>Puna caparaṃ tathāgato sattānaṃ cutūpapātaṃ yathābhūtaṃ pajānāti. Yampi tathāgato sattānaṃ cutūpapātaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (9)</p>
<p><a class='ref sc' id='sc181' href='#sc181'>SC 181</a><a class='ref ms' id='ms30Vbh_2383' href='#ms30Vbh_2383'>Ms 30Vbh_2383</a>Puna caparaṃ tathāgato āsavānaṃ khayaṃ yathābhūtaṃ pajānāti. Yampi tathāgato āsavānaṃ khayaṃ yathābhūtaṃ pajānāti, idampi tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. Imāni dasa tathāgatassa tathāgatabalāni, yehi balehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (10)</p>
<p class='endsutta'><a class='ref sc' id='sc182' href='#sc182'>SC 182</a><a class='ref ms' id='ms30Vbh_2384' href='#ms30Vbh_2384'>Ms 30Vbh_2384</a>Evaṃ dasavidhena ñāṇavatthu.<br>
Mātikā.</p>
<h2>Niddesa</h2>
<h2>1. Ekakaniddesa</h2>
<p><a class='ref sc' id='sc183' href='#sc183'>SC 183</a><a class='ref pts-vp-pli' id='pts-vp-pli319' href='#pts-vp-pli319'>PTS vp Pali 319</a><a class='ref ms' id='ms30Vbh_2385' href='#ms30Vbh_2385'>Ms 30Vbh_2385</a><a class='ref msdiv' id='msdiv761' href='#msdiv761'>Msdiv 761</a>Pañca viññāṇā na hetumeva, ahetukameva, hetuvippayuttameva, sappaccayameva, saṅkhatameva, arūpameva, lokiyameva, sāsavameva, saṃyojaniyameva, ganthaniyameva, oghaniyameva, yoganiyameva, nīvaraṇiyameva, parāmaṭṭhameva, upādāniyameva, saṃkilesikameva, abyākatameva, sārammaṇameva, acetasikameva, vipākameva, upādinnupādāniyameva, asaṃkiliṭṭhasaṃkilesikameva, na savitakkasavicārameva, na avitakkavicāramattameva, avitakkaavicārameva, na pītisahagatameva, neva dassanena na bhāvanāya pahātabbameva, neva dassanena na bhāvanāya pahātabbahetukameva, nevācayagāmināpacayagāmimeva, nevasekkhanāsekkhameva, parittameva, kāmāvacarameva, na rūpāvacarameva, na arūpāvacarameva, pariyāpannameva, no apariyāpannameva, aniyatameva, aniyyānikameva, uppannaṃ manoviññāṇaviññeyyameva, aniccameva, jarābhibhūtameva. (1)</p>
<p><a class='ref sc' id='sc184' href='#sc184'>SC 184</a><a class='ref ms' id='ms30Vbh_2386' href='#ms30Vbh_2386'>Ms 30Vbh_2386</a><a class='ref msdiv' id='msdiv762' href='#msdiv762'>Msdiv 762</a>Pañca viññāṇā uppannavatthukā, uppannārammaṇāti uppannasmiṃ vatthusmiṃ uppanne ārammaṇe uppajjanti. (2)</p>
<p><a class='ref sc' id='sc185' href='#sc185'>SC 185</a><a class='ref ms' id='ms30Vbh_2387' href='#ms30Vbh_2387'>Ms 30Vbh_2387</a>Purejātavatthukā, purejātārammaṇāti purejātasmiṃ vatthusmiṃ purejāte ārammaṇe uppajjanti. (3)</p>
<p><a class='ref sc' id='sc186' href='#sc186'>SC 186</a><a class='ref ms' id='ms30Vbh_2388' href='#ms30Vbh_2388'>Ms 30Vbh_2388</a>Ajjhattikavatthukā, bāhirārammaṇāti pañcannaṃ viññāṇānaṃ vatthu ajjhattikā, ārammaṇā bāhirā. (4)</p>
<p><a class='ref sc' id='sc187' href='#sc187'>SC 187</a><a class='ref ms' id='ms30Vbh_2389' href='#ms30Vbh_2389'>Ms 30Vbh_2389</a>Asambhinnavatthukā, asambhinnārammaṇāti asambhinnasmiṃ vatthusmiṃ asambhinne ārammaṇe uppajjanti. (5)</p>
<p><a class='ref sc' id='sc188' href='#sc188'>SC 188</a><a class='ref ms' id='ms30Vbh_2390' href='#ms30Vbh_2390'>Ms 30Vbh_2390</a>Nānāvatthukā, nānārammaṇāti aññaṃ cakkhuviññāṇassa vatthu ca ārammaṇañca, aññaṃ sotaviññāṇassa vatthu ca ārammaṇañca, aññaṃ ghānaviññāṇassa vatthu ca ārammaṇañca, aññaṃ jivhāviññāṇassa vatthu ca ārammaṇañca, aññaṃ kāyaviññāṇassa vatthu ca ārammaṇañca. (6)</p>
<p><a class='ref sc' id='sc189' href='#sc189'>SC 189</a><a class='ref pts-vp-pli' id='pts-vp-pli320' href='#pts-vp-pli320'>PTS vp Pali 320</a><a class='ref ms' id='ms30Vbh_2391' href='#ms30Vbh_2391'>Ms 30Vbh_2391</a><a class='ref msdiv' id='msdiv763' href='#msdiv763'>Msdiv 763</a>Na aññamaññassa gocaravisayaṃ paccanubhontīti cakkhuviññāṇassa gocaravisayaṃ sotaviññāṇaṃ na paccanubhoti, sotaviññāṇassa gocaravisayampi cakkhuviññāṇaṃ na paccanubhoti. Cakkhuviññāṇassa gocaravisayaṃ ghānaviññāṇaṃ na paccanubhoti, ghānaviññāṇassa gocaravisayampi cakkhuviññāṇaṃ na paccanubhoti. Cakkhuviññāṇassa gocaravisayaṃ jivhāviññāṇaṃ na paccanubhoti, jivhāviññāṇassa gocaravisayampi cakkhuviññāṇaṃ na paccanubhoti. Cakkhuviññāṇassa gocaravisayaṃ kāyaviññāṇaṃ na paccanubhoti, kāyaviññāṇassa gocaravisayampi cakkhuviññāṇaṃ na paccanubhoti. Sotaviññāṇassa … pe … ghānaviññāṇassa … pe … jivhāviññāṇassa … pe … kāyaviññāṇassa gocaravisayaṃ cakkhuviññāṇaṃ na paccanubhoti, cakkhuviññāṇassa gocaravisayampi kāyaviññāṇaṃ na paccanubhoti. Kāyaviññāṇassa gocaravisayaṃ sotaviññāṇaṃ na paccanubhoti, sotaviññāṇassa gocaravisayampi kāyaviññāṇaṃ na paccanubhoti. Kāyaviññāṇassa gocaravisayaṃ ghānaviññāṇaṃ na paccanubhoti, ghānaviññāṇassa gocaravisayampi kāyaviññāṇaṃ na paccanubhoti. Kāyaviññāṇassa gocaravisayaṃ jivhāviññāṇaṃ na paccanubhoti, jivhāviññāṇassa gocaravisayampi kāyaviññāṇaṃ na paccanubhoti. (7)</p>
<p><a class='ref sc' id='sc190' href='#sc190'>SC 190</a><a class='ref ms' id='ms30Vbh_2392' href='#ms30Vbh_2392'>Ms 30Vbh_2392</a><a class='ref msdiv' id='msdiv764' href='#msdiv764'>Msdiv 764</a>Na asamannāhārā uppajjantīti samannāharantassa uppajjanti. (8)</p>
<p><a class='ref sc' id='sc191' href='#sc191'>SC 191</a><a class='ref ms' id='ms30Vbh_2393' href='#ms30Vbh_2393'>Ms 30Vbh_2393</a>Na amanasikārā uppajjantīti manasikarontassa uppajjanti. (9)</p>
<p><a class='ref sc' id='sc192' href='#sc192'>SC 192</a><a class='ref ms' id='ms30Vbh_2394' href='#ms30Vbh_2394'>Ms 30Vbh_2394</a>Na abbokiṇṇā uppajjantīti na paṭipāṭiyā uppajjanti. (10)</p>
<p><a class='ref sc' id='sc193' href='#sc193'>SC 193</a><a class='ref ms' id='ms30Vbh_2395' href='#ms30Vbh_2395'>Ms 30Vbh_2395</a>Na apubbaṃ acarimaṃ uppajjantīti na ekakkhaṇe uppajjanti. (11)</p>
<p><a class='ref sc' id='sc194' href='#sc194'>SC 194</a><a class='ref pts-vp-pli' id='pts-vp-pli321' href='#pts-vp-pli321'>PTS vp Pali 321</a><a class='ref ms' id='ms30Vbh_2396' href='#ms30Vbh_2396'>Ms 30Vbh_2396</a><a class='ref msdiv' id='msdiv765' href='#msdiv765'>Msdiv 765</a>Na aññamaññassa samanantarā uppajjantīti cakkhuviññāṇassa uppannasamanantarā sotaviññāṇaṃ na uppajjati, sotaviññāṇassa uppannasamanantarāpi cakkhuviññāṇaṃ na uppajjati. Cakkhuviññāṇassa uppannasamanantarā ghānaviññāṇaṃ na uppajjati, ghānaviññāṇassa uppannasamanantarāpi cakkhuviññāṇaṃ na uppajjati. Cakkhuviññāṇassa uppannasamanantarā jivhāviññāṇaṃ na uppajjati, jivhāviññāṇassa uppannasamanantarāpi cakkhuviññāṇaṃ na uppajjati. Cakkhuviññāṇassa uppannasamanantarā kāyaviññāṇaṃ na uppajjati, kāyaviññāṇassa uppannasamanantarāpi cakkhuviññāṇaṃ na uppajjati. Sotaviññāṇassa … pe … ghānaviññāṇassa … pe … jivhāviññāṇassa … pe … kāyaviññāṇassa uppannasamanantarā cakkhuviññāṇaṃ na uppajjati, cakkhuviññāṇassa uppannasamanantarāpi kāyaviññāṇaṃ na uppajjati. Kāyaviññāṇassa uppannasamanantarā sotaviññāṇaṃ na uppajjati, sotaviññāṇassa uppannasamanantarāpi kāyaviññāṇaṃ na uppajjati. Kāyaviññāṇassa uppannasamanantarā ghānaviññāṇaṃ na uppajjati, ghānaviññāṇassa uppannasamanantarāpi kāyaviññāṇaṃ na uppajjati. Kāyaviññāṇassa uppannasamanantarā jivhāviññāṇaṃ na uppajjati, jivhāviññāṇassa uppannasamanantarāpi kāyaviññāṇaṃ na uppajjati. (12)</p>
<p><a class='ref sc' id='sc195' href='#sc195'>SC 195</a><a class='ref ms' id='ms30Vbh_2397' href='#ms30Vbh_2397'>Ms 30Vbh_2397</a><a class='ref msdiv' id='msdiv766' href='#msdiv766'>Msdiv 766</a>Pañca viññāṇā anābhogāti pañcannaṃ viññāṇānaṃ natthi āvaṭṭanā vā ābhogo vā samannāhāro vā manasikāro vā. (13)</p>
<p><a class='ref sc' id='sc196' href='#sc196'>SC 196</a><a class='ref ms' id='ms30Vbh_2398' href='#ms30Vbh_2398'>Ms 30Vbh_2398</a>Pañcahi viññāṇehi na kañci dhammaṃ paṭivijānātīti pañcahi viññāṇehi na kañci dhammaṃ paṭivijānāti. (14)</p>
<p><a class='ref sc' id='sc197' href='#sc197'>SC 197</a><a class='ref ms' id='ms30Vbh_2399' href='#ms30Vbh_2399'>Ms 30Vbh_2399</a>Aññatra abhinipātamattāti aññatra āpātamattā.</p>
<p><a class='ref sc' id='sc198' href='#sc198'>SC 198</a><a class='ref ms' id='ms30Vbh_2400' href='#ms30Vbh_2400'>Ms 30Vbh_2400</a>Pañcannaṃ viññāṇānaṃ samanantarāpi na kañci dhammaṃ paṭivijānātīti pañcannaṃ viññāṇānaṃ samanantarā manodhātuyāpi na kañci dhammaṃ paṭivijānāti. (15)</p>
<p><a class='ref sc' id='sc199' href='#sc199'>SC 199</a><a class='ref ms' id='ms30Vbh_2401' href='#ms30Vbh_2401'>Ms 30Vbh_2401</a>Pañcahi viññāṇehi na kañci iriyāpathaṃ kappetīti pañcahi viññāṇehi na kañci iriyāpathaṃ kappeti—gamanaṃ vā ṭhānaṃ vā nisajjaṃ vā seyyaṃ vā. (16)</p>
<p><a class='ref sc' id='sc200' href='#sc200'>SC 200</a><a class='ref ms' id='ms30Vbh_2402' href='#ms30Vbh_2402'>Ms 30Vbh_2402</a>Pañcannaṃ viññāṇānaṃ samanantarāpi na kañci iriyāpathaṃ kappetīti pañcannaṃ viññāṇānaṃ samanantarā manodhātuyāpi na kañci iriyāpathaṃ kappeti—gamanaṃ vā ṭhānaṃ vā nisajjaṃ vā seyyaṃ vā. (17)</p>
<p><a class='ref sc' id='sc201' href='#sc201'>SC 201</a><a class='ref ms' id='ms30Vbh_2403' href='#ms30Vbh_2403'>Ms 30Vbh_2403</a>Pañcahi viññāṇehi na kāyakammaṃ na vacīkammaṃ paṭṭhapetīti pañcahi viññāṇehi na kāyakammaṃ na vacīkammaṃ paṭṭhapeti. (18)</p>
<p><a class='ref sc' id='sc202' href='#sc202'>SC 202</a><a class='ref ms' id='ms30Vbh_2404' href='#ms30Vbh_2404'>Ms 30Vbh_2404</a>Pañcannaṃ viññāṇānaṃ samanantarāpi na kāyakammaṃ na vacīkammaṃ paṭṭhapetīti pañcannaṃ viññāṇānaṃ samanantarā manodhātuyāpi na kāyakammaṃ na vacīkammaṃ paṭṭhapeti. (19)</p>
<p><a class='ref sc' id='sc203' href='#sc203'>SC 203</a><a class='ref ms' id='ms30Vbh_2405' href='#ms30Vbh_2405'>Ms 30Vbh_2405</a>Pañcahi viññāṇehi na kusalākusalaṃ dhammaṃ samādiyatīti pañcahi viññāṇehi na kusalākusalaṃ dhammaṃ samādiyati. (20)</p>
<p><a class='ref sc' id='sc204' href='#sc204'>SC 204</a><a class='ref ms' id='ms30Vbh_2406' href='#ms30Vbh_2406'>Ms 30Vbh_2406</a>Pañcannaṃ viññāṇānaṃ samanantarāpi na kusalākusalaṃ dhammaṃ samādiyatīti pañcannaṃ viññāṇānaṃ samanantarā manodhātuyāpi na kusalākusalaṃ dhammaṃ samādiyati. (21)</p>
<p><a class='ref sc' id='sc205' href='#sc205'>SC 205</a><a class='ref ms' id='ms30Vbh_2407' href='#ms30Vbh_2407'>Ms 30Vbh_2407</a>Pañcahi viññāṇehi na samāpajjati na vuṭṭhātīti pañcahi viññāṇehi na samāpajjati na vuṭṭhāti. (22)</p>
<p><a class='ref sc' id='sc206' href='#sc206'>SC 206</a><a class='ref pts-vp-pli' id='pts-vp-pli322' href='#pts-vp-pli322'>PTS vp Pali 322</a><a class='ref ms' id='ms30Vbh_2408' href='#ms30Vbh_2408'>Ms 30Vbh_2408</a>Pañcannaṃ viññāṇānaṃ samanantarāpi na samāpajjati na vuṭṭhātīti pañcannaṃ viññāṇānaṃ samanantarā manodhātuyāpi na samāpajjati na vuṭṭhāti. (23)</p>
<p><a class='ref sc' id='sc207' href='#sc207'>SC 207</a><a class='ref ms' id='ms30Vbh_2409' href='#ms30Vbh_2409'>Ms 30Vbh_2409</a>Pañcahi viññāṇehi na cavati na uppajjatīti pañcahi viññāṇehi na cavati na uppajjati. (24)</p>
<p><a class='ref sc' id='sc208' href='#sc208'>SC 208</a><a class='ref ms' id='ms30Vbh_2410' href='#ms30Vbh_2410'>Ms 30Vbh_2410</a>Pañcannaṃ viññāṇānaṃ samanantarāpi na cavati na uppajjatīti pañcannaṃ viññāṇānaṃ samanantarā manodhātuyāpi na cavati na uppajjati. (25)</p>
<p><a class='ref sc' id='sc209' href='#sc209'>SC 209</a><a class='ref ms' id='ms30Vbh_2411' href='#ms30Vbh_2411'>Ms 30Vbh_2411</a>Pañcahi viññāṇehi na supati na paṭibujjhati na supinaṃ passatīti pañcahi viññāṇehi na supati na paṭibujjhati na supinaṃ passati. (26)</p>
<p><a class='ref sc' id='sc210' href='#sc210'>SC 210</a><a class='ref ms' id='ms30Vbh_2412' href='#ms30Vbh_2412'>Ms 30Vbh_2412</a>Pañcannaṃ viññāṇānaṃ samanantarāpi na supati na paṭibujjhati na supinaṃ passatīti pañcannaṃ viññāṇānaṃ samanantarā manodhātuyāpi na supati na paṭibujjhati na supinaṃ passati. (27)</p>
<p><a class='ref sc' id='sc211' href='#sc211'>SC 211</a><a class='ref ms' id='ms30Vbh_2413' href='#ms30Vbh_2413'>Ms 30Vbh_2413</a>Evaṃ yāthāvakavatthuvibhāvanā paññā.</p>
<p class='endsutta'><a class='ref sc' id='sc212' href='#sc212'>SC 212</a><a class='ref ms' id='ms30Vbh_2414' href='#ms30Vbh_2414'>Ms 30Vbh_2414</a>Evaṃ ekavidhena ñāṇavatthu.<br>
Ekakaṃ.</p>
<h2>2. Dukaniddesa</h2>
<p><a class='ref sc' id='sc213' href='#sc213'>SC 213</a><a class='ref ms' id='ms30Vbh_2415' href='#ms30Vbh_2415'>Ms 30Vbh_2415</a><a class='ref msdiv' id='msdiv767' href='#msdiv767'>Msdiv 767</a>Tīsu bhūmīsu kusalābyākate paññā lokiyā paññā, catūsu maggesu catūsu phalesu paññā lokuttarā paññā. (1)</p>
<p><a class='ref sc' id='sc214' href='#sc214'>SC 214</a><a class='ref ms' id='ms30Vbh_2416' href='#ms30Vbh_2416'>Ms 30Vbh_2416</a>Sabbāva paññā kenaci viññeyyā, kenaci na viññeyyā. (2)</p>
<p><a class='ref sc' id='sc215' href='#sc215'>SC 215</a><a class='ref ms' id='ms30Vbh_2417' href='#ms30Vbh_2417'>Ms 30Vbh_2417</a>Tīsu bhūmīsu kusalābyākate paññā sāsavā paññā, catūsu maggesu catūsu phalesu paññā anāsavā paññā. (3)</p>
<p><a class='ref sc' id='sc216' href='#sc216'>SC 216</a><a class='ref ms' id='ms30Vbh_2418' href='#ms30Vbh_2418'>Ms 30Vbh_2418</a>Tīsu bhūmīsu kusalābyākate paññā āsavavippayuttā sāsavā paññā, catūsu maggesu catūsu phalesu paññā āsavavippayuttā anāsavā paññā. (4)</p>
<p><a class='ref sc' id='sc217' href='#sc217'>SC 217</a><a class='ref ms' id='ms30Vbh_2419' href='#ms30Vbh_2419'>Ms 30Vbh_2419</a>Tīsu bhūmīsu kusalābyākate paññā saṃyojaniyā paññā, catūsu maggesu catūsu phalesu paññā asaṃyojaniyā paññā. (5)</p>
<p><a class='ref sc' id='sc218' href='#sc218'>SC 218</a><a class='ref ms' id='ms30Vbh_2420' href='#ms30Vbh_2420'>Ms 30Vbh_2420</a>Tīsu bhūmīsu kusalābyākate paññā saṃyojanavippayuttā saṃyojaniyā paññā, catūsu maggesu catūsu phalesu paññā saṃyojanavippayuttā asaṃyojaniyā paññā. (6)</p>
<p><a class='ref sc' id='sc219' href='#sc219'>SC 219</a><a class='ref ms' id='ms30Vbh_2421' href='#ms30Vbh_2421'>Ms 30Vbh_2421</a>Tīsu bhūmīsu kusalābyākate paññā ganthaniyā paññā, catūsu maggesu catūsu phalesu paññā aganthaniyā paññā. (7)</p>
<p><a class='ref sc' id='sc220' href='#sc220'>SC 220</a><a class='ref ms' id='ms30Vbh_2422' href='#ms30Vbh_2422'>Ms 30Vbh_2422</a>Tīsu bhūmīsu kusalābyākate paññā ganthavippayuttā ganthaniyā paññā, catūsu maggesu catūsu phalesu paññā ganthavippayuttā aganthaniyā paññā. (8)</p>
<p><a class='ref sc' id='sc221' href='#sc221'>SC 221</a><a class='ref ms' id='ms30Vbh_2423' href='#ms30Vbh_2423'>Ms 30Vbh_2423</a>Tīsu bhūmīsu kusalābyākate paññā oghaniyā paññā, catūsu maggesu catūsu phalesu paññā anoghaniyā paññā. (9)</p>
<p><a class='ref sc' id='sc222' href='#sc222'>SC 222</a><a class='ref pts-vp-pli' id='pts-vp-pli323' href='#pts-vp-pli323'>PTS vp Pali 323</a><a class='ref ms' id='ms30Vbh_2424' href='#ms30Vbh_2424'>Ms 30Vbh_2424</a>Tīsu bhūmīsu kusalābyākate paññā oghavippayuttā oghaniyā paññā, catūsu maggesu catūsu phalesu paññā oghavippayuttā anoghaniyā paññā. (10)</p>
<p><a class='ref sc' id='sc223' href='#sc223'>SC 223</a><a class='ref ms' id='ms30Vbh_2425' href='#ms30Vbh_2425'>Ms 30Vbh_2425</a>Tīsu bhūmīsu kusalābyākate paññā yoganiyā paññā, catūsu maggesu catūsu phalesu paññā ayoganiyā paññā. (11)</p>
<p><a class='ref sc' id='sc224' href='#sc224'>SC 224</a><a class='ref ms' id='ms30Vbh_2426' href='#ms30Vbh_2426'>Ms 30Vbh_2426</a>Tīsu bhūmīsu kusalābyākate paññā yogavippayuttā yoganiyā paññā, catūsu maggesu catūsu phalesu paññā yogavippayuttā ayoganiyā paññā. (12)</p>
<p><a class='ref sc' id='sc225' href='#sc225'>SC 225</a><a class='ref ms' id='ms30Vbh_2427' href='#ms30Vbh_2427'>Ms 30Vbh_2427</a>Tīsu bhūmīsu kusalābyākate paññā nīvaraṇiyā paññā, catūsu maggesu catūsu phalesu paññā anīvaraṇiyā paññā. (13)</p>
<p><a class='ref sc' id='sc226' href='#sc226'>SC 226</a><a class='ref ms' id='ms30Vbh_2428' href='#ms30Vbh_2428'>Ms 30Vbh_2428</a>Tīsu bhūmīsu kusalābyākate paññā nīvaraṇavippayuttā nīvaraṇiyā paññā, catūsu maggesu catūsu phalesu paññā nīvaraṇavippayuttā anīvaraṇiyā paññā. (14)</p>
<p><a class='ref sc' id='sc227' href='#sc227'>SC 227</a><a class='ref ms' id='ms30Vbh_2429' href='#ms30Vbh_2429'>Ms 30Vbh_2429</a>Tīsu bhūmīsu kusalābyākate paññā parāmaṭṭhā paññā, catūsu maggesu catūsu phalesu paññā aparāmaṭṭhā paññā. (15)</p>
<p><a class='ref sc' id='sc228' href='#sc228'>SC 228</a><a class='ref ms' id='ms30Vbh_2430' href='#ms30Vbh_2430'>Ms 30Vbh_2430</a>Tīsu bhūmīsu kusalābyākate paññā parāmāsavippayuttā parāmaṭṭhā paññā, catūsu maggesu catūsu phalesu paññā parāmāsavippayuttā aparāmaṭṭhā paññā. (16)</p>
<p><a class='ref sc' id='sc229' href='#sc229'>SC 229</a><a class='ref ms' id='ms30Vbh_2431' href='#ms30Vbh_2431'>Ms 30Vbh_2431</a>Tīsu bhūmīsu vipāke paññā upādinnā paññā, tīsu bhūmīsu kusale tīsu bhūmīsu kiriyābyākate catūsu maggesu catūsu phalesu paññā anupādinnā paññā. (17)</p>
<p><a class='ref sc' id='sc230' href='#sc230'>SC 230</a><a class='ref ms' id='ms30Vbh_2432' href='#ms30Vbh_2432'>Ms 30Vbh_2432</a>Tīsu bhūmīsu kusalābyākate paññā upādāniyā paññā, catūsu maggesu catūsu phalesu paññā anupādāniyā paññā. (18)</p>
<p><a class='ref sc' id='sc231' href='#sc231'>SC 231</a><a class='ref ms' id='ms30Vbh_2433' href='#ms30Vbh_2433'>Ms 30Vbh_2433</a>Tīsu bhūmīsu kusalābyākate paññā upādānavippayuttā upādāniyā paññā, catūsu maggesu catūsu phalesu paññā upādānavippayuttā anupādāniyā paññā. (19)</p>
<p><a class='ref sc' id='sc232' href='#sc232'>SC 232</a><a class='ref ms' id='ms30Vbh_2434' href='#ms30Vbh_2434'>Ms 30Vbh_2434</a>Tīsu bhūmīsu kusalābyākate paññā saṃkilesikā paññā, catūsu maggesu catūsu phalesu paññā asaṃkilesikā paññā. (20)</p>
<p><a class='ref sc' id='sc233' href='#sc233'>SC 233</a><a class='ref ms' id='ms30Vbh_2435' href='#ms30Vbh_2435'>Ms 30Vbh_2435</a>Tīsu bhūmīsu kusalābyākate paññā kilesavippayuttā saṃkilesikā paññā, catūsu maggesu catūsu phalesu paññā kilesavippayuttā asaṃkilesikā paññā. (21)</p>
<p><a class='ref sc' id='sc234' href='#sc234'>SC 234</a><a class='ref ms' id='ms30Vbh_2436' href='#ms30Vbh_2436'>Ms 30Vbh_2436</a>Vitakkasampayuttā paññā savitakkā paññā, vitakkavippayuttā paññā avitakkā paññā. (22)</p>
<p><a class='ref sc' id='sc235' href='#sc235'>SC 235</a><a class='ref ms' id='ms30Vbh_2437' href='#ms30Vbh_2437'>Ms 30Vbh_2437</a>Vicārasampayuttā paññā savicārā paññā, vicāravippayuttā paññā avicārā paññā. (23)</p>
<p><a class='ref sc' id='sc236' href='#sc236'>SC 236</a><a class='ref ms' id='ms30Vbh_2438' href='#ms30Vbh_2438'>Ms 30Vbh_2438</a>Pītisampayuttā paññā sappītikā paññā, pītivippayuttā paññā appītikā paññā. (24)</p>
<p><a class='ref sc' id='sc237' href='#sc237'>SC 237</a><a class='ref ms' id='ms30Vbh_2439' href='#ms30Vbh_2439'>Ms 30Vbh_2439</a>Pītisampayuttā paññā pītisahagatā paññā, pītivippayuttā paññā na pītisahagatā paññā. (25)</p>
<p><a class='ref sc' id='sc238' href='#sc238'>SC 238</a><a class='ref pts-vp-pli' id='pts-vp-pli324' href='#pts-vp-pli324'>PTS vp Pali 324</a><a class='ref ms' id='ms30Vbh_2440' href='#ms30Vbh_2440'>Ms 30Vbh_2440</a>Sukhasampayuttā paññā sukhasahagatā paññā, sukhavippayuttā paññā na sukhasahagatā paññā. (26)</p>
<p><a class='ref sc' id='sc239' href='#sc239'>SC 239</a><a class='ref ms' id='ms30Vbh_2441' href='#ms30Vbh_2441'>Ms 30Vbh_2441</a>Upekkhāsampayuttā paññā upekkhāsahagatā paññā, upekkhāvippayuttā paññā na upekkhāsahagatā paññā. (27)</p>
<p><a class='ref sc' id='sc240' href='#sc240'>SC 240</a><a class='ref ms' id='ms30Vbh_2442' href='#ms30Vbh_2442'>Ms 30Vbh_2442</a>Kāmāvacarakusalābyākate paññā kāmāvacarā paññā, rūpāvacarā paññā arūpāvacarā paññā, apariyāpannā paññā na kāmāvacarā paññā. (28)</p>
<p><a class='ref sc' id='sc241' href='#sc241'>SC 241</a><a class='ref ms' id='ms30Vbh_2443' href='#ms30Vbh_2443'>Ms 30Vbh_2443</a>Rūpāvacarakusalābyākate paññā rūpāvacarā paññā, kāmāvacarā paññā arūpāvacarā paññā apariyāpannā paññā na rūpāvacarā paññā. (29)</p>
<p><a class='ref sc' id='sc242' href='#sc242'>SC 242</a><a class='ref ms' id='ms30Vbh_2444' href='#ms30Vbh_2444'>Ms 30Vbh_2444</a>Arūpāvacarakusalābyākate paññā arūpāvacarā paññā, kāmāvacarā paññā rūpāvacarā paññā apariyāpannā paññā na arūpāvacarā paññā. (30)</p>
<p><a class='ref sc' id='sc243' href='#sc243'>SC 243</a><a class='ref ms' id='ms30Vbh_2445' href='#ms30Vbh_2445'>Ms 30Vbh_2445</a>Tīsu bhūmīsu kusalābyākate paññā pariyāpannā paññā, catūsu maggesu catūsu phalesu paññā apariyāpannā paññā. (31)</p>
<p><a class='ref sc' id='sc244' href='#sc244'>SC 244</a><a class='ref ms' id='ms30Vbh_2446' href='#ms30Vbh_2446'>Ms 30Vbh_2446</a>Catūsu maggesu paññā niyyānikā paññā, tīsu bhūmīsu kusale catūsu bhūmīsu vipāke tīsu bhūmīsu kiriyābyākate paññā aniyyānikā paññā. (32)</p>
<p><a class='ref sc' id='sc245' href='#sc245'>SC 245</a><a class='ref ms' id='ms30Vbh_2447' href='#ms30Vbh_2447'>Ms 30Vbh_2447</a>Catūsu maggesu paññā niyatā paññā, tīsu bhūmīsu kusale catūsu bhūmīsu vipāke tīsu bhūmīsu kiriyābyākate paññā aniyatā paññā. (33)</p>
<p><a class='ref sc' id='sc246' href='#sc246'>SC 246</a><a class='ref ms' id='ms30Vbh_2448' href='#ms30Vbh_2448'>Ms 30Vbh_2448</a>Tīsu bhūmīsu kusalābyākate paññā sauttarā paññā, catūsu maggesu catūsu phalesu paññā anuttarā paññā. (34)</p>
<p><a class='ref sc' id='sc247' href='#sc247'>SC 247</a><a class='ref ms' id='ms30Vbh_2449' href='#ms30Vbh_2449'>Ms 30Vbh_2449</a>Tattha katamā atthajāpikā paññā?</p>
<p><a class='ref sc' id='sc248' href='#sc248'>SC 248</a><a class='ref ms' id='ms30Vbh_2450' href='#ms30Vbh_2450'>Ms 30Vbh_2450</a>Catūsu bhūmīsu kusale arahato abhiññaṃ uppādentassa samāpattiṃ uppādentassa kiriyābyākate paññā atthajāpikā paññā, catūsu bhūmīsu vipāke arahato uppannāya abhiññāya uppannāya samāpattiyā kiriyābyākate paññā jāpitatthā paññā. (35)</p>
<p class='endsutta'><a class='ref sc' id='sc249' href='#sc249'>SC 249</a><a class='ref ms' id='ms30Vbh_2451' href='#ms30Vbh_2451'>Ms 30Vbh_2451</a>Evaṃ duvidhena ñāṇavatthu.<br>
Dukaṃ.</p>
<h2>3. Tikaniddesa</h2>
<p><a class='ref sc' id='sc250' href='#sc250'>SC 250</a><a class='ref pts-vp-pli' id='pts-vp-pli325' href='#pts-vp-pli325'>PTS vp Pali 325</a><a class='ref ms' id='ms30Vbh_2452' href='#ms30Vbh_2452'>Ms 30Vbh_2452</a><a class='ref msdiv' id='msdiv768' href='#msdiv768'>Msdiv 768</a>Tattha katamā cintāmayā paññā? Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti vā vedanā … pe … saññā … saṅkhārā … viññāṇaṃ aniccanti vā, yaṃ evarūpiṃ anulomikaṃ khantiṃ diṭṭhiṃ ruciṃ mudiṃ pekkhaṃ dhammanijjhānakkhantiṃ parato assutvā paṭilabhati—ayaṃ vuccati “cintāmayā paññā”.</p>
<p><a class='ref sc' id='sc251' href='#sc251'>SC 251</a><a class='ref ms' id='ms30Vbh_2453' href='#ms30Vbh_2453'>Ms 30Vbh_2453</a>Tattha katamā sutamayā paññā? Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti vā vedanā … pe … saññā … saṅkhārā … viññāṇaṃ aniccanti vā, yaṃ evarūpiṃ anulomikaṃ khantiṃ diṭṭhiṃ ruciṃ mudiṃ pekkhaṃ dhammanijjhānakkhantiṃ parato sutvā paṭilabhati—ayaṃ vuccati “sutamayā paññā”.</p>
<p><a class='ref sc' id='sc252' href='#sc252'>SC 252</a><a class='ref ms' id='ms30Vbh_2454' href='#ms30Vbh_2454'>Ms 30Vbh_2454</a>Sabbāpi samāpannassa paññā bhāvanāmayā paññā. (1)</p>
<p><a class='ref sc' id='sc253' href='#sc253'>SC 253</a><a class='ref ms' id='ms30Vbh_2455' href='#ms30Vbh_2455'>Ms 30Vbh_2455</a><a class='ref msdiv' id='msdiv769' href='#msdiv769'>Msdiv 769</a>Tattha katamā dānamayā paññā? Dānaṃ ārabbha dānādhigaccha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “dānamayā paññā”.</p>
<p><a class='ref sc' id='sc254' href='#sc254'>SC 254</a><a class='ref ms' id='ms30Vbh_2456' href='#ms30Vbh_2456'>Ms 30Vbh_2456</a>Tattha katamā sīlamayā paññā? Sīlaṃ ārabbha sīlādhigaccha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “sīlamayā paññā”.</p>
<p><a class='ref sc' id='sc255' href='#sc255'>SC 255</a><a class='ref ms' id='ms30Vbh_2457' href='#ms30Vbh_2457'>Ms 30Vbh_2457</a>Sabbāpi samāpannassa paññā bhāvanāmayā paññā. (2)</p>
<p><a class='ref sc' id='sc256' href='#sc256'>SC 256</a><a class='ref ms' id='ms30Vbh_2458' href='#ms30Vbh_2458'>Ms 30Vbh_2458</a><a class='ref msdiv' id='msdiv770' href='#msdiv770'>Msdiv 770</a>Tattha katamā adhisīle paññā? <span class='var' id='note103' title=' pātimokkhasaṃvarasaṃvutassa (sī1, syā1-3), pāṭimokkhasaṃvarasaṃvutassa (pā1), ka-sī, cha1-2'>Pātimokkhasaṃvaraṃ saṃvarantassa</span> yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “adhisīle paññā”.</p>
<p><a class='ref sc' id='sc257' href='#sc257'>SC 257</a><a class='ref ms' id='ms30Vbh_2459' href='#ms30Vbh_2459'>Ms 30Vbh_2459</a>Tattha katamā adhicitte paññā? Rūpāvacarārūpāvacarasamāpattiṃ samāpajjantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “adhicitte paññā”.</p>
<p><a class='ref sc' id='sc258' href='#sc258'>SC 258</a><a class='ref ms' id='ms30Vbh_2460' href='#ms30Vbh_2460'>Ms 30Vbh_2460</a>Tattha katamā adhipaññāya paññā? Catūsu maggesu catūsu phalesu paññā—ayaṃ vuccati “adhipaññāya paññā”. (3)</p>
<p><a class='ref sc' id='sc259' href='#sc259'>SC 259</a><a class='ref pts-vp-pli' id='pts-vp-pli326' href='#pts-vp-pli326'>PTS vp Pali 326</a><a class='ref ms' id='ms30Vbh_2461' href='#ms30Vbh_2461'>Ms 30Vbh_2461</a><a class='ref msdiv' id='msdiv771' href='#msdiv771'>Msdiv 771</a>Tattha katamaṃ āyakosallaṃ? “Ime dhamme manasikaroto anuppannā ceva akusalā dhammā na uppajjanti, uppannā ca akusalā dhammā pahīyanti. Ime vā panime dhamme manasikaroto anuppannā ceva kusalā dhammā uppajjanti, uppannā ca kusalā dhammā bhiyyobhāvāya vepullāya bhāvanāya pāripūriyā saṃvattantī”ti—yā tattha paññā pajānanā … pe … amoho dhammavicayo sammādiṭṭhi—idaṃ vuccati “āyakosallaṃ”.</p>
<p><a class='ref sc' id='sc260' href='#sc260'>SC 260</a><a class='ref ms' id='ms30Vbh_2462' href='#ms30Vbh_2462'>Ms 30Vbh_2462</a>Tattha katamaṃ apāyakosallaṃ? “Ime dhamme manasikaroto anuppannā ceva kusalā dhammā na uppajjanti, uppannā ca kusalā dhammā nirujjhanti. Ime vā panime dhamme manasikaroto anuppannā ceva akusalā dhammā uppajjanti, uppannā ca akusalā dhammā bhiyyobhāvāya vepullāya saṃvattantī”ti—yā tattha paññā pajānanā … pe … amoho dhammavicayo sammādiṭṭhi—idaṃ vuccati “apāyakosallaṃ”.</p>
<p><a class='ref sc' id='sc261' href='#sc261'>SC 261</a><a class='ref ms' id='ms30Vbh_2463' href='#ms30Vbh_2463'>Ms 30Vbh_2463</a>Sabbāpi tatrupāyā paññā upāyakosallaṃ. (4)</p>
<p><a class='ref sc' id='sc262' href='#sc262'>SC 262</a><a class='ref ms' id='ms30Vbh_2464' href='#ms30Vbh_2464'>Ms 30Vbh_2464</a><a class='ref msdiv' id='msdiv772' href='#msdiv772'>Msdiv 772</a>Catūsu bhūmīsu vipāke paññā vipākā paññā.</p>
<p><a class='ref sc' id='sc263' href='#sc263'>SC 263</a><a class='ref ms' id='ms30Vbh_2465' href='#ms30Vbh_2465'>Ms 30Vbh_2465</a>Catūsu bhūmīsu kusale paññā vipākadhammadhammā paññā.</p>
<p><a class='ref sc' id='sc264' href='#sc264'>SC 264</a><a class='ref ms' id='ms30Vbh_2466' href='#ms30Vbh_2466'>Ms 30Vbh_2466</a>Tīsu bhūmīsu kiriyābyākate paññā nevavipākanavipākadhammadhammā paññā. (5)</p>
<p><a class='ref sc' id='sc265' href='#sc265'>SC 265</a><a class='ref ms' id='ms30Vbh_2467' href='#ms30Vbh_2467'>Ms 30Vbh_2467</a><a class='ref msdiv' id='msdiv773' href='#msdiv773'>Msdiv 773</a>Tīsu bhūmīsu vipāke paññā upādinnupādāniyā paññā.</p>
<p><a class='ref sc' id='sc266' href='#sc266'>SC 266</a><a class='ref ms' id='ms30Vbh_2468' href='#ms30Vbh_2468'>Ms 30Vbh_2468</a>Tīsu bhūmīsu kusale tīsu bhūmīsu kiriyābyākate paññā anupādinnupādāniyā paññā.</p>
<p><a class='ref sc' id='sc267' href='#sc267'>SC 267</a><a class='ref ms' id='ms30Vbh_2469' href='#ms30Vbh_2469'>Ms 30Vbh_2469</a>Catūsu maggesu catūsu phalesu paññā anupādinnaanupādāniyā paññā. (6)</p>
<p><a class='ref sc' id='sc268' href='#sc268'>SC 268</a><a class='ref ms' id='ms30Vbh_2470' href='#ms30Vbh_2470'>Ms 30Vbh_2470</a><a class='ref msdiv' id='msdiv774' href='#msdiv774'>Msdiv 774</a>Vitakkavicārasampayuttā paññā savitakkasavicārā paññā.</p>
<p><a class='ref sc' id='sc269' href='#sc269'>SC 269</a><a class='ref ms' id='ms30Vbh_2471' href='#ms30Vbh_2471'>Ms 30Vbh_2471</a>Vitakkavippayuttā vicārasampayuttā paññā avitakkavicāramattā paññā.</p>
<p><a class='ref sc' id='sc270' href='#sc270'>SC 270</a><a class='ref ms' id='ms30Vbh_2472' href='#ms30Vbh_2472'>Ms 30Vbh_2472</a>Vitakkavicāravippayuttā paññā avitakkaavicārā paññā. (7)</p>
<p><a class='ref sc' id='sc271' href='#sc271'>SC 271</a><a class='ref ms' id='ms30Vbh_2473' href='#ms30Vbh_2473'>Ms 30Vbh_2473</a><a class='ref msdiv' id='msdiv775' href='#msdiv775'>Msdiv 775</a>Pītisampayuttā paññā pītisahagatā paññā.</p>
<p><a class='ref sc' id='sc272' href='#sc272'>SC 272</a><a class='ref ms' id='ms30Vbh_2474' href='#ms30Vbh_2474'>Ms 30Vbh_2474</a>Sukhasampayuttā paññā sukhasahagatā paññā.</p>
<p><a class='ref sc' id='sc273' href='#sc273'>SC 273</a><a class='ref ms' id='ms30Vbh_2475' href='#ms30Vbh_2475'>Ms 30Vbh_2475</a>Upekkhāsampayuttā paññā upekkhāsahagatā paññā. (8)</p>
<p><a class='ref sc' id='sc274' href='#sc274'>SC 274</a><a class='ref ms' id='ms30Vbh_2476' href='#ms30Vbh_2476'>Ms 30Vbh_2476</a><a class='ref msdiv' id='msdiv776' href='#msdiv776'>Msdiv 776</a>Tīsu bhūmīsu kusale paññā ācayagāminī paññā.</p>
<p><a class='ref sc' id='sc275' href='#sc275'>SC 275</a><a class='ref ms' id='ms30Vbh_2477' href='#ms30Vbh_2477'>Ms 30Vbh_2477</a>Catūsu maggesu paññā apacayagāminī paññā.</p>
<p><a class='ref sc' id='sc276' href='#sc276'>SC 276</a><a class='ref ms' id='ms30Vbh_2478' href='#ms30Vbh_2478'>Ms 30Vbh_2478</a>Catūsu bhūmīsu vipāke tīsu bhūmīsu kiriyābyākate paññā nevācayagāmināpacayagāminī paññā. (9)</p>
<p><a class='ref sc' id='sc277' href='#sc277'>SC 277</a><a class='ref ms' id='ms30Vbh_2479' href='#ms30Vbh_2479'>Ms 30Vbh_2479</a><a class='ref msdiv' id='msdiv777' href='#msdiv777'>Msdiv 777</a>Catūsu maggesu tīsu phalesu paññā sekkhā paññā.</p>
<p><a class='ref sc' id='sc278' href='#sc278'>SC 278</a><a class='ref ms' id='ms30Vbh_2480' href='#ms30Vbh_2480'>Ms 30Vbh_2480</a><span class='var' id='note105' title='upariṭṭhime (s1-3, pts1) | upariṭṭhimaṃ (mr)'>Upariṭṭhimā</span> arahattaphale paññā asekkhā paññā.</p>
<p><a class='ref sc' id='sc279' href='#sc279'>SC 279</a><a class='ref ms' id='ms30Vbh_2481' href='#ms30Vbh_2481'>Ms 30Vbh_2481</a>Tīsu bhūmīsu kusale tīsu bhūmīsu vipāke tīsu bhūmīsu kiriyābyākate paññā nevasekkhanāsekkhā paññā. (10)</p>
<p><a class='ref sc' id='sc280' href='#sc280'>SC 280</a><a class='ref ms' id='ms30Vbh_2482' href='#ms30Vbh_2482'>Ms 30Vbh_2482</a><a class='ref msdiv' id='msdiv778' href='#msdiv778'>Msdiv 778</a>Kāmāvacarakusalābyākate paññā parittā paññā.</p>
<p><a class='ref sc' id='sc281' href='#sc281'>SC 281</a><a class='ref ms' id='ms30Vbh_2483' href='#ms30Vbh_2483'>Ms 30Vbh_2483</a>Rūpāvacarārūpāvacarakusalābyākate paññā mahaggatā paññā.</p>
<p><a class='ref sc' id='sc282' href='#sc282'>SC 282</a><a class='ref ms' id='ms30Vbh_2484' href='#ms30Vbh_2484'>Ms 30Vbh_2484</a>Catūsu maggesu catūsu phalesu paññā appamāṇā paññā. (11)</p>
<p><a class='ref sc' id='sc283' href='#sc283'>SC 283</a><a class='ref pts-vp-pli' id='pts-vp-pli327' href='#pts-vp-pli327'>PTS vp Pali 327</a><a class='ref ms' id='ms30Vbh_2485' href='#ms30Vbh_2485'>Ms 30Vbh_2485</a><a class='ref msdiv' id='msdiv779' href='#msdiv779'>Msdiv 779</a>Tattha katamā parittārammaṇā paññā? Paritte dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “parittārammaṇā paññā”. (12:<i>1</i>)</p>
<p><a class='ref sc' id='sc284' href='#sc284'>SC 284</a><a class='ref ms' id='ms30Vbh_2486' href='#ms30Vbh_2486'>Ms 30Vbh_2486</a><a class='ref msdiv' id='msdiv780' href='#msdiv780'>Msdiv 780</a>Tattha katamā mahaggatārammaṇā paññā? Mahaggate dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “mahaggatārammaṇā paññā”. (12:<i>2</i>)</p>
<p><a class='ref sc' id='sc285' href='#sc285'>SC 285</a><a class='ref ms' id='ms30Vbh_2487' href='#ms30Vbh_2487'>Ms 30Vbh_2487</a><a class='ref msdiv' id='msdiv781' href='#msdiv781'>Msdiv 781</a>Tattha katamā appamāṇārammaṇā paññā? Appamāṇe dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “appamāṇārammaṇā paññā”. (12:<i>3</i>)</p>
<p><a class='ref sc' id='sc286' href='#sc286'>SC 286</a><a class='ref ms' id='ms30Vbh_2488' href='#ms30Vbh_2488'>Ms 30Vbh_2488</a><a class='ref msdiv' id='msdiv782' href='#msdiv782'>Msdiv 782</a>Tattha katamā maggārammaṇā paññā? Ariyamaggaṃ ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “maggārammaṇā paññā”. (13:<i>1</i>)</p>
<p><a class='ref sc' id='sc287' href='#sc287'>SC 287</a><a class='ref ms' id='ms30Vbh_2489' href='#ms30Vbh_2489'>Ms 30Vbh_2489</a>Catūsu maggesu paññā maggahetukā paññā. (13:<i>2</i>)</p>
<p><a class='ref sc' id='sc288' href='#sc288'>SC 288</a><a class='ref ms' id='ms30Vbh_2490' href='#ms30Vbh_2490'>Ms 30Vbh_2490</a><a class='ref msdiv' id='msdiv783' href='#msdiv783'>Msdiv 783</a>Tattha katamā maggādhipatinī paññā? Ariyamaggaṃ adhipatiṃ karitvā yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “maggādhipatinī paññā”. (13:<i>3</i>)</p>
<p><a class='ref sc' id='sc289' href='#sc289'>SC 289</a><a class='ref ms' id='ms30Vbh_2491' href='#ms30Vbh_2491'>Ms 30Vbh_2491</a><a class='ref msdiv' id='msdiv784' href='#msdiv784'>Msdiv 784</a>Catūsu bhūmīsu vipāke paññā siyā uppannā, siyā uppādinī, na vattabbā anuppannāti. Catūsu bhūmīsu kusale tīsu bhūmīsu kiriyābyākate paññā siyā uppannā, siyā anuppannā, na vattabbā uppādinīti. (14)</p>
<p><a class='ref sc' id='sc290' href='#sc290'>SC 290</a><a class='ref ms' id='ms30Vbh_2492' href='#ms30Vbh_2492'>Ms 30Vbh_2492</a><a class='ref msdiv' id='msdiv785' href='#msdiv785'>Msdiv 785</a>Sabbāva paññā siyā atītā, siyā anāgatā, siyā paccuppannā. (15)</p>
<p><a class='ref sc' id='sc291' href='#sc291'>SC 291</a><a class='ref ms' id='ms30Vbh_2493' href='#ms30Vbh_2493'>Ms 30Vbh_2493</a><a class='ref msdiv' id='msdiv786' href='#msdiv786'>Msdiv 786</a>Tattha katamā atītārammaṇā paññā? Atīte dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “atītārammaṇā paññā”. (16:<i>1</i>)</p>
<p><a class='ref sc' id='sc292' href='#sc292'>SC 292</a><a class='ref ms' id='ms30Vbh_2494' href='#ms30Vbh_2494'>Ms 30Vbh_2494</a><a class='ref msdiv' id='msdiv787' href='#msdiv787'>Msdiv 787</a>Tattha katamā anāgatārammaṇā paññā? Anāgate dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “anāgatārammaṇā paññā”. (16:<i>2</i>)</p>
<p><a class='ref sc' id='sc293' href='#sc293'>SC 293</a><a class='ref ms' id='ms30Vbh_2495' href='#ms30Vbh_2495'>Ms 30Vbh_2495</a><a class='ref msdiv' id='msdiv788' href='#msdiv788'>Msdiv 788</a>Tattha katamā paccuppannārammaṇā paññā? Paccuppanne dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “paccuppannārammaṇā paññā”. (16:<i>3</i>)</p>
<p><a class='ref sc' id='sc294' href='#sc294'>SC 294</a><a class='ref ms' id='ms30Vbh_2496' href='#ms30Vbh_2496'>Ms 30Vbh_2496</a><a class='ref msdiv' id='msdiv789' href='#msdiv789'>Msdiv 789</a>Sabbāva paññā siyā ajjhattā, siyā bahiddhā, siyā ajjhattabahiddhā. (17)</p>
<p><a class='ref sc' id='sc295' href='#sc295'>SC 295</a><a class='ref pts-vp-pli' id='pts-vp-pli328' href='#pts-vp-pli328'>PTS vp Pali 328</a><a class='ref ms' id='ms30Vbh_2497' href='#ms30Vbh_2497'>Ms 30Vbh_2497</a><a class='ref msdiv' id='msdiv790' href='#msdiv790'>Msdiv 790</a>Tattha katamā ajjhattārammaṇā paññā? Ajjhatte dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “ajjhattārammaṇā paññā”. (18:<i>1</i>)</p>
<p><a class='ref sc' id='sc296' href='#sc296'>SC 296</a><a class='ref ms' id='ms30Vbh_2498' href='#ms30Vbh_2498'>Ms 30Vbh_2498</a><a class='ref msdiv' id='msdiv791' href='#msdiv791'>Msdiv 791</a>Tattha katamā bahiddhārammaṇā paññā? Bahiddhādhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “bahiddhārammaṇā paññā”. (18:<i>2</i>)</p>
<p><a class='ref sc' id='sc297' href='#sc297'>SC 297</a><a class='ref ms' id='ms30Vbh_2499' href='#ms30Vbh_2499'>Ms 30Vbh_2499</a><a class='ref msdiv' id='msdiv792' href='#msdiv792'>Msdiv 792</a>Tattha katamā ajjhattabahiddhārammaṇā paññā? Ajjhattabahiddhā dhamme ārabbha yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “ajjhattabahiddhārammaṇā paññā”. (18:<i>3</i>)</p>
<p class='endsutta'><a class='ref sc' id='sc298' href='#sc298'>SC 298</a><a class='ref ms' id='ms30Vbh_2500' href='#ms30Vbh_2500'>Ms 30Vbh_2500</a>Evaṃ tividhena ñāṇavatthu.<br>
Tikaṃ.</p>
<h2>4. Catukkaniddesa</h2>
<p><a class='ref sc' id='sc299' href='#sc299'>SC 299</a><a class='ref ms' id='ms30Vbh_2501' href='#ms30Vbh_2501'>Ms 30Vbh_2501</a><a class='ref msdiv' id='msdiv793' href='#msdiv793'>Msdiv 793</a>Tattha katamaṃ kammassakatañāṇaṃ? “Atthi dinnaṃ, atthi yiṭṭhaṃ, atthi hutaṃ, atthi sukatadukkaṭānaṃ kammānaṃ phalaṃ vipāko, atthi ayaṃ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṃ parañca lokaṃ sayaṃ abhiññā sacchikatvā pavedentī”ti—yā evarūpā paññā pajānanā … pe … amoho dhammavicayo sammādiṭṭhi—idaṃ vuccati “kammassakatañāṇaṃ”. Ṭhapetvā saccānulomikaṃ ñāṇaṃ, sabbāpi sāsavā kusalā paññā kammassakatañāṇaṃ.</p>
<p><a class='ref sc' id='sc300' href='#sc300'>SC 300</a><a class='ref ms' id='ms30Vbh_2502' href='#ms30Vbh_2502'>Ms 30Vbh_2502</a>Tattha katamaṃ saccānulomikaṃ ñāṇaṃ? “Rūpaṃ aniccan”ti vā vedanā … pe … saññā … saṅkhārā … “viññāṇaṃ aniccan”ti vā yā evarūpī anulomikā khanti diṭṭhi ruci <span class='var' id='note106' title='muti (bj, s1-3, pts1)'>mudi</span> pekkhā dhammanijjhānakkhanti—idaṃ vuccati “saccānulomikaṃ ñāṇaṃ”.</p>
<p><a class='ref sc' id='sc301' href='#sc301'>SC 301</a><a class='ref ms' id='ms30Vbh_2503' href='#ms30Vbh_2503'>Ms 30Vbh_2503</a>Catūsu maggesu paññā maggasamaṅgissa ñāṇaṃ.</p>
<p><a class='ref sc' id='sc302' href='#sc302'>SC 302</a><a class='ref ms' id='ms30Vbh_2504' href='#ms30Vbh_2504'>Ms 30Vbh_2504</a>Catūsu phalesu paññā phalasamaṅgissa ñāṇaṃ. (1)</p>
<p><a class='ref sc' id='sc303' href='#sc303'>SC 303</a><a class='ref ms' id='ms30Vbh_2505' href='#ms30Vbh_2505'>Ms 30Vbh_2505</a><a class='ref msdiv' id='msdiv794' href='#msdiv794'>Msdiv 794</a>Maggasamaṅgissa ñāṇaṃ dukkhepetaṃ ñāṇaṃ, dukkhasamudayepetaṃ ñāṇaṃ, dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇaṃ.</p>
<p><a class='ref sc' id='sc304' href='#sc304'>SC 304</a><a class='ref ms' id='ms30Vbh_2506' href='#ms30Vbh_2506'>Ms 30Vbh_2506</a>Tattha katamaṃ dukkhe ñāṇaṃ? Dukkhaṃ ārabbha yā uppajjati paññā pajānanā … pe … amoho dhammavicayo sammādiṭṭhi—idaṃ vuccati “dukkhe ñāṇaṃ”.</p>
<p><a class='ref sc' id='sc305' href='#sc305'>SC 305</a><a class='ref pts-vp-pli' id='pts-vp-pli329' href='#pts-vp-pli329'>PTS vp Pali 329</a><a class='ref ms' id='ms30Vbh_2507' href='#ms30Vbh_2507'>Ms 30Vbh_2507</a>Dukkhasamudayaṃ ārabbha … pe … dukkhanirodhaṃ ārabbha … pe … dukkhanirodhagāminiṃ paṭipadaṃ ārabbha yā uppajjati paññā pajānanā … pe … amoho dhammavicayo sammādiṭṭhi—idaṃ vuccati “dukkhanirodhagāminiyā paṭipadāya ñāṇaṃ”. (2)</p>
<p><a class='ref sc' id='sc306' href='#sc306'>SC 306</a><a class='ref ms' id='ms30Vbh_2508' href='#ms30Vbh_2508'>Ms 30Vbh_2508</a><a class='ref msdiv' id='msdiv795' href='#msdiv795'>Msdiv 795</a>Kāmāvacarakusalābyākate paññā kāmāvacarā paññā, rūpāvacarakusalābyākate paññā rūpāvacarā paññā, arūpāvacarakusalābyākate paññā arūpāvacarā paññā, catūsu maggesu catūsu phalesu paññā apariyāpannā paññā. (3)</p>
<p><a class='ref sc' id='sc307' href='#sc307'>SC 307</a><a class='ref ms' id='ms30Vbh_2509' href='#ms30Vbh_2509'>Ms 30Vbh_2509</a><a class='ref msdiv' id='msdiv796' href='#msdiv796'>Msdiv 796</a>Tattha katamaṃ dhamme ñāṇaṃ? Catūsu maggesu catūsu phalesu paññā dhamme ñāṇaṃ.</p>
<p><a class='ref sc' id='sc308' href='#sc308'>SC 308</a><a class='ref ms' id='ms30Vbh_2510' href='#ms30Vbh_2510'>Ms 30Vbh_2510</a>So iminā dhammena ñātena diṭṭhena pattena viditena pariyogāḷhena atītānāgatena nayaṃ neti. “Ye hi keci atītamaddhānaṃ samaṇā vā brāhmaṇā vā dukkhaṃ <span class='var' id='note107' title='abbhaññiṃsu (s1-3, pts1)'>abbhaññaṃsu</span>, dukkhasamudayaṃ abbhaññaṃsu, dukkhanirodhaṃ abbhaññaṃsu, dukkhanirodhagāminiṃ paṭipadaṃ abbhaññaṃsu, imaññeva te dukkhaṃ abbhaññaṃsu, imaññeva te dukkhasamudayaṃ abbhaññaṃsu, imaññeva te dukkhanirodhaṃ abbhaññaṃsu, imaññeva te dukkhanirodhagāminiṃ paṭipadaṃ abbhaññaṃsu. Ye hi keci anāgatamaddhānaṃ samaṇā vā brāhmaṇā vā dukkhaṃ abhijānissanti, dukkhasamudayaṃ abhijānissanti, dukkhanirodhaṃ abhijānissanti, dukkhanirodhagāminiṃ paṭipadaṃ abhijānissanti, imaññeva te dukkhaṃ abhijānissanti, imaññeva te dukkhasamudayaṃ abhijānissanti, imaññeva te dukkhanirodhaṃ abhijānissanti, imaññeva te dukkhanirodhagāminiṃ paṭipadaṃ abhijānissantī”ti—yā tattha paññā pajānanā … pe … amoho dhammavicayo sammādiṭṭhi—idaṃ vuccati “anvaye ñāṇaṃ”.</p>
<p><a class='ref sc' id='sc309' href='#sc309'>SC 309</a><a class='ref pts-vp-pli' id='pts-vp-pli330' href='#pts-vp-pli330'>PTS vp Pali 330</a><a class='ref ms' id='ms30Vbh_2511' href='#ms30Vbh_2511'>Ms 30Vbh_2511</a>Tattha katamaṃ pariye ñāṇaṃ? Idha bhikkhu parasattānaṃ parapuggalānaṃ cetasā ceto paricca pajānāti. Sarāgaṃ vā cittaṃ “sarāgaṃ cittan”ti pajānāti, vītarāgaṃ vā cittaṃ “vītarāgaṃ cittan”ti pajānāti, sadosaṃ vā cittaṃ “sadosaṃ cittan”ti pajānāti, vītadosaṃ vā cittaṃ “vītadosaṃ cittan”ti pajānāti, samohaṃ vā cittaṃ “samohaṃ cittan”ti pajānāti, vītamohaṃ vā cittaṃ “vītamohaṃ cittan”ti pajānāti, saṃkhittaṃ vā cittaṃ “saṃkhittaṃ cittan”ti pajānāti, vikkhittaṃ vā cittaṃ “vikkhittaṃ cittan”ti pajānāti, mahaggataṃ vā cittaṃ “mahaggataṃ cittan”ti pajānāti, amahaggataṃ vā cittaṃ “amahaggataṃ cittan”ti pajānāti, sauttaraṃ vā cittaṃ “sauttaraṃ cittan”ti pajānāti, anuttaraṃ vā cittaṃ “anuttaraṃ cittan”ti pajānāti, samāhitaṃ vā cittaṃ “samāhitaṃ cittan”ti pajānāti, asamāhitaṃ vā cittaṃ “asamāhitaṃ cittan”ti pajānāti, vimuttaṃ vā cittaṃ “vimuttaṃ cittan”ti pajānāti, avimuttaṃ vā cittaṃ “avimuttaṃ cittan”ti pajānātīti—yā tattha paññā pajānanā … pe … amoho dhammavicayo sammādiṭṭhi—idaṃ vuccati “pariye ñāṇaṃ”.</p>
<p><a class='ref sc' id='sc310' href='#sc310'>SC 310</a><a class='ref ms' id='ms30Vbh_2512' href='#ms30Vbh_2512'>Ms 30Vbh_2512</a>Ṭhapetvā dhamme ñāṇaṃ anvaye ñāṇaṃ pariye ñāṇaṃ, avasesā paññā sammutiñāṇaṃ. (4)</p>
<p><a class='ref sc' id='sc311' href='#sc311'>SC 311</a><a class='ref ms' id='ms30Vbh_2513' href='#ms30Vbh_2513'>Ms 30Vbh_2513</a><a class='ref msdiv' id='msdiv797' href='#msdiv797'>Msdiv 797</a>Tattha katamā paññā ācayāya no apacayāya? Kāmāvacarakusale paññā ācayāya no apacayāya.</p>
<p><a class='ref sc' id='sc312' href='#sc312'>SC 312</a><a class='ref ms' id='ms30Vbh_2514' href='#ms30Vbh_2514'>Ms 30Vbh_2514</a>Catūsu maggesu paññā apacayāya no ācayāya.</p>
<p><a class='ref sc' id='sc313' href='#sc313'>SC 313</a><a class='ref ms' id='ms30Vbh_2515' href='#ms30Vbh_2515'>Ms 30Vbh_2515</a>Rūpāvacarārūpāvacarakusale paññā ācayāya ceva apacayāya ca.</p>
<p><a class='ref sc' id='sc314' href='#sc314'>SC 314</a><a class='ref ms' id='ms30Vbh_2516' href='#ms30Vbh_2516'>Ms 30Vbh_2516</a>Avasesā paññā neva ācayāya no apacayāya. (5)</p>
<p><a class='ref sc' id='sc315' href='#sc315'>SC 315</a><a class='ref ms' id='ms30Vbh_2517' href='#ms30Vbh_2517'>Ms 30Vbh_2517</a><a class='ref msdiv' id='msdiv798' href='#msdiv798'>Msdiv 798</a>Tattha katamā paññā nibbidāya no paṭivedhāya? Yāya paññāya kāmesu vītarāgo hoti, na ca abhiññāyo paṭivijjhati na ca saccāni—ayaṃ vuccati “paññā nibbidāya no paṭivedhāya”.</p>
<p><a class='ref sc' id='sc316' href='#sc316'>SC 316</a><a class='ref ms' id='ms30Vbh_2518' href='#ms30Vbh_2518'>Ms 30Vbh_2518</a>Sveva paññāya kāmesu vītarāgo samāno abhiññāyo paṭivijjhati na ca saccāni— ayaṃ vuccati “paññā paṭivedhāya no nibbidāya”.</p>
<p><a class='ref sc' id='sc317' href='#sc317'>SC 317</a><a class='ref ms' id='ms30Vbh_2519' href='#ms30Vbh_2519'>Ms 30Vbh_2519</a>Catūsu maggesu paññā nibbidāya ceva paṭivedhāya ca.</p>
<p><a class='ref sc' id='sc318' href='#sc318'>SC 318</a><a class='ref ms' id='ms30Vbh_2520' href='#ms30Vbh_2520'>Ms 30Vbh_2520</a>Avasesā paññā neva nibbidāya no paṭivedhāya. (6)</p>
<p><a class='ref sc' id='sc319' href='#sc319'>SC 319</a><a class='ref ms' id='ms30Vbh_2521' href='#ms30Vbh_2521'>Ms 30Vbh_2521</a><a class='ref msdiv' id='msdiv799' href='#msdiv799'>Msdiv 799</a>Tattha katamā hānabhāginī paññā? Paṭhamassa jhānassa <span class='var' id='note108' title='lābhī (si, c1)'>lābhiṃ</span> kāmasahagatā saññāmanasikārā samudācaranti hānabhāginī paññā.</p>
<p><a class='ref sc' id='sc320' href='#sc320'>SC 320</a><a class='ref ms' id='ms30Vbh_2522' href='#ms30Vbh_2522'>Ms 30Vbh_2522</a>Tadanudhammatā sati santiṭṭhati ṭhitibhāginī paññā.</p>
<p><a class='ref sc' id='sc321' href='#sc321'>SC 321</a><a class='ref ms' id='ms30Vbh_2523' href='#ms30Vbh_2523'>Ms 30Vbh_2523</a>Avitakkasahagatā saññāmanasikārā samudācaranti visesabhāginī paññā.</p>
<p><a class='ref sc' id='sc322' href='#sc322'>SC 322</a><a class='ref pts-vp-pli' id='pts-vp-pli331' href='#pts-vp-pli331'>PTS vp Pali 331</a><a class='ref ms' id='ms30Vbh_2524' href='#ms30Vbh_2524'>Ms 30Vbh_2524</a>Nibbidāsahagatā saññāmanasikārā samudācaranti <span class='var' id='note109' title='virāgūpasaññitā (si, c1)'>virāgūpasañhitā</span> nibbedhabhāginī paññā. Dutiyassa jhānassa lābhiṃ vitakkasahagatā saññāmanasikārā samudācaranti hānabhāginī paññā. Tadanudhammatā sati santiṭṭhati ṭhitibhāginī paññā. Upekkhāsahagatā saññāmanasikārā samudācaranti visesabhāginī paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. Tatiyassa jhānassa lābhiṃ pītisukhasahagatā saññāmanasikārā samudācaranti hānabhāginī paññā. Tadanudhammatā sati santiṭṭhati ṭhitibhāginī paññā. Adukkhamasukhasahagatā saññāmanasikārā samudācaranti visesabhāginī paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. Catutthassa jhānassa lābhiṃ upekkhāsahagatā saññāmanasikārā samudācaranti hānabhāginī paññā. Tadanudhammatā sati santiṭṭhati ṭhitibhāginī paññā. Ākāsānañcāyatanasahagatā saññāmanasikārā samudācaranti visesabhāginī paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. Ākāsānañcāyatanassa lābhiṃ rūpasahagatā saññāmanasikārā samudācaranti hānabhāginī paññā. Tadanudhammatā sati santiṭṭhati ṭhitibhāginī paññā. Viññāṇañcāyatanasahagatā saññāmanasikārā samudācaranti visesabhāginī paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. Viññāṇañcāyatanassa lābhiṃ ākāsānañcāyatanasahagatā saññāmanasikārā samudācaranti hānabhāginī paññā. Tadanudhammatā sati santiṭṭhati ṭhitibhāginī paññā. Ākiñcaññāyatanasahagatā saññāmanasikārā samudācaranti visesabhāginī paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. Ākiñcaññāyatanassa lābhiṃ viññāṇañcāyatanasahagatā saññāmanasikārā samudācaranti hānabhāginī paññā. Tadanudhammatā sati santiṭṭhati ṭhitibhāginī paññā. Nevasaññānāsaññāyatanasahagatā saññāmanasikārā samudācaranti visesabhāginī paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. (7)</p>
<p><a class='ref sc' id='sc323' href='#sc323'>SC 323</a><a class='ref ms' id='ms30Vbh_2525' href='#ms30Vbh_2525'>Ms 30Vbh_2525</a><a class='ref msdiv' id='msdiv800' href='#msdiv800'>Msdiv 800</a>Tattha katamā catasso paṭisambhidā? Atthapaṭisambhidā, dhammapaṭisambhidā, niruttipaṭisambhidā, paṭibhānapaṭisambhidā. Atthe ñāṇaṃ atthapaṭisambhidā, dhamme ñāṇaṃ dhammapaṭisambhidā, tatra dhammaniruttābhilāpe ñāṇaṃ niruttipaṭisambhidā, ñāṇesu ñāṇaṃ paṭibhānapaṭisambhidā. Imā catasso paṭisambhidā. (8)</p>
<p><a class='ref sc' id='sc324' href='#sc324'>SC 324</a><a class='ref ms' id='ms30Vbh_2526' href='#ms30Vbh_2526'>Ms 30Vbh_2526</a><a class='ref msdiv' id='msdiv801' href='#msdiv801'>Msdiv 801</a>Tattha katamā catasso paṭipadā? Dukkhapaṭipadā dandhābhiññā paññā, dukkhapaṭipadā khippābhiññā paññā, sukhapaṭipadā dandhābhiññā paññā, sukhapaṭipadā khippābhiññā paññā.</p>
<p><a class='ref sc' id='sc325' href='#sc325'>SC 325</a><a class='ref pts-vp-pli' id='pts-vp-pli332' href='#pts-vp-pli332'>PTS vp Pali 332</a><a class='ref ms' id='ms30Vbh_2527' href='#ms30Vbh_2527'>Ms 30Vbh_2527</a>Tattha katamā dukkhapaṭipadā dandhābhiññā paññā? Kicchena kasirena samādhiṃ uppādentassa <span class='var' id='note110' title='dandhā taṇhānaṃ (si)'>dandhaṃ taṇṭhānaṃ</span> abhijānantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “dukkhapaṭipadā dandhābhiññā paññā”.</p>
<p><a class='ref sc' id='sc326' href='#sc326'>SC 326</a><a class='ref ms' id='ms30Vbh_2528' href='#ms30Vbh_2528'>Ms 30Vbh_2528</a>Tattha katamā dukkhapaṭipadā khippābhiññā paññā? Kicchena kasirena samādhiṃ uppādentassa khippaṃ taṇṭhānaṃ abhijānantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “dukkhapaṭipadā khippābhiññā paññā”.</p>
<p><a class='ref sc' id='sc327' href='#sc327'>SC 327</a><a class='ref ms' id='ms30Vbh_2529' href='#ms30Vbh_2529'>Ms 30Vbh_2529</a>Tattha katamā sukhapaṭipadā dandhābhiññā paññā? Akicchena akasirena samādhiṃ uppādentassa dandhaṃ taṇṭhānaṃ abhijānantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “sukhapaṭipadā dandhābhiññā paññā”.</p>
<p><a class='ref sc' id='sc328' href='#sc328'>SC 328</a><a class='ref ms' id='ms30Vbh_2530' href='#ms30Vbh_2530'>Ms 30Vbh_2530</a>Tattha katamā sukhapaṭipadā khippābhiññā paññā? Akicchena akasirena samādhiṃ uppādentassa khippaṃ taṇṭhānaṃ abhijānantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “sukhapaṭipadā khippābhiññā paññā”. Imā catasso paṭipadā. (9)</p>
<p><a class='ref sc' id='sc329' href='#sc329'>SC 329</a><a class='ref ms' id='ms30Vbh_2531' href='#ms30Vbh_2531'>Ms 30Vbh_2531</a><a class='ref msdiv' id='msdiv802' href='#msdiv802'>Msdiv 802</a>Tattha katamāni cattāri ārammaṇāni? Parittā parittārammaṇā paññā, parittā appamāṇārammaṇā paññā, appamāṇā parittārammaṇā paññā, appamāṇā appamāṇārammaṇā paññā.</p>
<p><a class='ref sc' id='sc330' href='#sc330'>SC 330</a><a class='ref ms' id='ms30Vbh_2532' href='#ms30Vbh_2532'>Ms 30Vbh_2532</a>Tattha katamā parittā parittārammaṇā paññā? Samādhissa na nikāmalābhissa ārammaṇaṃ thokaṃ pharantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “parittā parittārammaṇā paññā”.</p>
<p><a class='ref sc' id='sc331' href='#sc331'>SC 331</a><a class='ref ms' id='ms30Vbh_2533' href='#ms30Vbh_2533'>Ms 30Vbh_2533</a>Tattha katamā parittā appamāṇārammaṇā paññā? Samādhissa na nikāmalābhissa ārammaṇaṃ vipulaṃ pharantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “parittā appamāṇārammaṇā paññā”.</p>
<p><a class='ref sc' id='sc332' href='#sc332'>SC 332</a><a class='ref ms' id='ms30Vbh_2534' href='#ms30Vbh_2534'>Ms 30Vbh_2534</a>Tattha katamā appamāṇā parittārammaṇā paññā? Samādhissa nikāmalābhissa ārammaṇaṃ thokaṃ pharantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “appamāṇā parittārammaṇā paññā”.</p>
<p><a class='ref sc' id='sc333' href='#sc333'>SC 333</a><a class='ref pts-vp-pli' id='pts-vp-pli333' href='#pts-vp-pli333'>PTS vp Pali 333</a><a class='ref ms' id='ms30Vbh_2535' href='#ms30Vbh_2535'>Ms 30Vbh_2535</a>Tattha katamā appamāṇā appamāṇārammaṇā paññā? Samādhissa nikāmalābhissa ārammaṇaṃ vipulaṃ pharantassa yā uppajjati paññā pajānanā … pe … amoho dhammavicayo sammādiṭṭhi—ayaṃ vuccati “appamāṇā appamāṇārammaṇā paññā”. Imāni cattāri ārammaṇāni. (10)</p>
<p><a class='ref sc' id='sc334' href='#sc334'>SC 334</a><a class='ref ms' id='ms30Vbh_2536' href='#ms30Vbh_2536'>Ms 30Vbh_2536</a>Maggasamaṅgissa ñāṇaṃ jarāmaraṇepetaṃ ñāṇaṃ, jarāmaraṇasamudayepetaṃ ñāṇaṃ, jarāmaraṇanirodhepetaṃ ñāṇaṃ, jarāmaraṇanirodhagāminiyā paṭipadāyapetaṃ ñāṇaṃ.</p>
<p><a class='ref sc' id='sc335' href='#sc335'>SC 335</a><a class='ref ms' id='ms30Vbh_2537' href='#ms30Vbh_2537'>Ms 30Vbh_2537</a>Tattha katamaṃ jarāmaraṇe ñāṇaṃ? Jarāmaraṇaṃ ārabbha yā uppajjati paññā pajānanā … pe … amoho dhammavicayo sammādiṭṭhi—idaṃ vuccati “jarāmaraṇe ñāṇaṃ”.</p>
<p><a class='ref sc' id='sc336' href='#sc336'>SC 336</a><a class='ref ms' id='ms30Vbh_2538' href='#ms30Vbh_2538'>Ms 30Vbh_2538</a>Jarāmaraṇasamudayaṃ ārabbha … pe … jarāmaraṇanirodhaṃ ārabbha … pe … jarāmaraṇanirodhagāminiṃ paṭipadaṃ ārabbha yā uppajjati paññā pajānanā … pe … amoho dhammavicayo sammādiṭṭhi—idaṃ vuccati “jarāmaraṇanirodhagāminiyā paṭipadāya ñāṇaṃ”. (11)</p>
<p><a class='ref sc' id='sc337' href='#sc337'>SC 337</a><a class='ref ms' id='ms30Vbh_2539' href='#ms30Vbh_2539'>Ms 30Vbh_2539</a><a class='ref msdiv' id='msdiv803' href='#msdiv803'>Msdiv 803</a>Dhammasamaṅgissa ñāṇaṃ jātiyāpetaṃ ñāṇaṃ … pe … bhavepetaṃ ñāṇaṃ … pe … upādānepetaṃ ñāṇaṃ … pe … taṇhāyapetaṃ ñāṇaṃ … pe … vedanāyapetaṃ ñāṇaṃ … pe … phassepetaṃ ñāṇaṃ … pe … saḷāyatanepetaṃ ñāṇaṃ … pe … nāmarūpepetaṃ ñāṇaṃ … pe … viññāṇepetaṃ ñāṇaṃ … pe … saṅkhāresupetaṃ ñāṇaṃ, saṅkhārasamudayepetaṃ ñāṇaṃ, saṅkhāranirodhepetaṃ ñāṇaṃ, saṅkhāranirodhagāminiyā paṭipadāyapetaṃ ñāṇaṃ. (12–‍21)</p>
<p><a class='ref sc' id='sc338' href='#sc338'>SC 338</a><a class='ref ms' id='ms30Vbh_2540' href='#ms30Vbh_2540'>Ms 30Vbh_2540</a>Tattha katamaṃ saṅkhāresu ñāṇaṃ? Saṅkhāre ārabbha yā uppajjati paññā pajānanā … pe … amoho dhammavicayo sammādiṭṭhi—idaṃ vuccati “saṅkhāresu ñāṇaṃ”.</p>
<p><a class='ref sc' id='sc339' href='#sc339'>SC 339</a><a class='ref ms' id='ms30Vbh_2541' href='#ms30Vbh_2541'>Ms 30Vbh_2541</a>Saṅkhārasamudayaṃ ārabbha … pe … saṅkhāranirodhaṃ ārabbha … pe … saṅkhāranirodhagāminiṃ paṭipadaṃ ārabbha yā uppajjati paññā pajānanā … pe … amoho dhammavicayo sammādiṭṭhi—idaṃ vuccati “saṅkhāranirodhagāminiyā paṭipadāya ñāṇaṃ”. (22–‍24)</p>
<p><a class='ref sc' id='sc340' href='#sc340'>SC 340</a><a class='ref ms' id='ms30Vbh_2542' href='#ms30Vbh_2542'>Ms 30Vbh_2542</a>Evaṃ catubbidhena ñāṇavatthu.</p>
<p class='endsutta'><a class='ref sc' id='sc341' href='#sc341'>SC 341</a><a class='ref ms' id='ms30Vbh_2543' href='#ms30Vbh_2543'>Ms 30Vbh_2543</a>Catukkaṃ.</p>
<h2>5. Pañcakaniddesa</h2>
<p><a class='ref sc' id='sc342' href='#sc342'>SC 342</a><a class='ref pts-vp-pli' id='pts-vp-pli334' href='#pts-vp-pli334'>PTS vp Pali 334</a><a class='ref ms' id='ms30Vbh_2544' href='#ms30Vbh_2544'>Ms 30Vbh_2544</a><a class='ref msdiv' id='msdiv804' href='#msdiv804'>Msdiv 804</a>Tattha katamo pañcaṅgiko sammāsamādhi? Pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇānimittaṃ. Dvīsu jhānesu paññā pītipharaṇatā. Tīsu jhānesu paññā sukhapharaṇatā. Paracitte ñāṇaṃ cetopharaṇatā. Dibbacakkhu ālokapharaṇatā. Tamhā tamhā samādhimhā vuṭṭhitassa paccavekkhaṇāñāṇaṃ paccavekkhaṇānimittaṃ. Ayaṃ vuccati “pañcaṅgiko sammāsamādhi”. (1)</p>
<p><a class='ref sc' id='sc343' href='#sc343'>SC 343</a><a class='ref ms' id='ms30Vbh_2545' href='#ms30Vbh_2545'>Ms 30Vbh_2545</a>Tattha katamo pañcañāṇiko sammāsamādhi? “Ayaṃ samādhi paccuppannasukho ceva āyatiñca sukhavipāko”ti paccattaññeva ñāṇaṃ uppajjati. “Ayaṃ samādhi ariyo nirāmiso”ti paccattaññeva ñāṇaṃ uppajjati. “Ayaṃ samādhi <span class='var' id='note111' title='mahāpurisasevito (si, c1)'>akāpurisasevito</span>”ti paccattaññeva ñāṇaṃ uppajjati. “Ayaṃ samādhi santo paṇīto paṭippassaddhaladdho ekodibhāvādhigato na sasaṅkhāraniggayhavāritagato”ti paccattaññeva ñāṇaṃ uppajjati. “So kho panāhaṃ imaṃ samādhiṃ sato samāpajjāmi sato vuṭṭhahāmī”ti paccattaññeva ñāṇaṃ uppajjati. Ayaṃ pañcañāṇiko sammāsamādhi. Evaṃ pañcavidhena ñāṇavatthu. (2)</p>
<p class='endsutta'><a class='ref sc' id='sc344' href='#sc344'>SC 344</a><a class='ref ms' id='ms30Vbh_2546' href='#ms30Vbh_2546'>Ms 30Vbh_2546</a>Pañcakaṃ.</p>
<h2>6. Chakkaniddesa</h2>
<p><a class='ref sc' id='sc345' href='#sc345'>SC 345</a><a class='ref ms' id='ms30Vbh_2547' href='#ms30Vbh_2547'>Ms 30Vbh_2547</a><a class='ref msdiv' id='msdiv805' href='#msdiv805'>Msdiv 805</a>Tattha katamā chasu abhiññāsu paññā? Iddhividhe ñāṇaṃ, sotadhātuvisuddhiyā ñāṇaṃ, paracitte ñāṇaṃ, pubbenivāsānussatiyā ñāṇaṃ, sattānaṃ cutūpapāte ñāṇaṃ, āsavānaṃ khaye ñāṇaṃ—imā chasu abhiññāsu paññā. Evaṃ chabbidhena ñāṇavatthu.</p>
<p class='endsutta'><a class='ref sc' id='sc346' href='#sc346'>SC 346</a><a class='ref ms' id='ms30Vbh_2548' href='#ms30Vbh_2548'>Ms 30Vbh_2548</a>Chakkaṃ.</p>
<h2>7. Sattakaniddesa</h2>
<p><a class='ref sc' id='sc347' href='#sc347'>SC 347</a><a class='ref pts-vp-pli' id='pts-vp-pli335' href='#pts-vp-pli335'>PTS vp Pali 335</a><a class='ref ms' id='ms30Vbh_2549' href='#ms30Vbh_2549'>Ms 30Vbh_2549</a><a class='ref msdiv' id='msdiv806' href='#msdiv806'>Msdiv 806</a>Tattha katamāni sattasattati ñāṇavatthūni? Jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ, atītampi addhānaṃ jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ, anāgatampi addhānaṃ jātipaccayā jarāmaraṇanti ñāṇaṃ, asati jātiyā natthi jarāmaraṇanti ñāṇaṃ. Yampissa taṃ dhammaṭṭhitiñāṇaṃ tampi khayadhammaṃ vayadhammaṃ virāgadhammaṃ nirodhadhammanti ñāṇaṃ; bhavapaccayā jātīti ñāṇaṃ … pe … upādānapaccayā bhavoti ñāṇaṃ … pe … taṇhāpaccayā upādānanti ñāṇaṃ … pe … vedanāpaccayā taṇhāti ñāṇaṃ … pe … phassapaccayā vedanāti ñāṇaṃ … pe … saḷāyatanapaccayā phassoti ñāṇaṃ … pe … nāmarūpapaccayā saḷāyatananti ñāṇaṃ … pe … viññāṇapaccayā nāmarūpanti ñāṇaṃ … pe … saṅkhārapaccayā viññāṇanti ñāṇaṃ … pe … avijjāpaccayā saṅkhārāti ñāṇaṃ, asati avijjāya natthi saṅkhārāti ñāṇaṃ, atītampi addhānaṃ avijjāpaccayā saṅkhārāti ñāṇaṃ, asati avijjāya natthi saṅkhārāti ñāṇaṃ, anāgatampi addhānaṃ avijjāpaccayā saṅkhārāti ñāṇaṃ, asati avijjāya natthi saṅkhārāti ñāṇaṃ. Yampissa taṃ dhammaṭṭhitiñāṇaṃ tampi khayadhammaṃ vayadhammaṃ virāgadhammaṃ nirodhadhammanti ñāṇaṃ. Imāni sattasattati ñāṇavatthūni. Evaṃ sattavidhena ñāṇavatthu.</p>
<p class='endsutta'><a class='ref sc' id='sc348' href='#sc348'>SC 348</a><a class='ref ms' id='ms30Vbh_2550' href='#ms30Vbh_2550'>Ms 30Vbh_2550</a>Sattakaṃ.</p>
<h2>8. Aṭṭhakaniddesa</h2>
<p><a class='ref sc' id='sc349' href='#sc349'>SC 349</a><a class='ref ms' id='ms30Vbh_2551' href='#ms30Vbh_2551'>Ms 30Vbh_2551</a><a class='ref msdiv' id='msdiv807' href='#msdiv807'>Msdiv 807</a>Tattha katamā catūsu maggesu catūsu phalesu paññā? Sotāpattimagge paññā, sotāpattiphale paññā, sakadāgāmimagge paññā, sakadāgāmiphale paññā, anāgāmimagge paññā, anāgāmiphale paññā, arahattamagge paññā, arahattaphale paññā—imā catūsu maggesu catūsu phalesu paññā. Evaṃ aṭṭhavidhena ñāṇavatthu.</p>
<p class='endsutta'><a class='ref sc' id='sc350' href='#sc350'>SC 350</a><a class='ref ms' id='ms30Vbh_2552' href='#ms30Vbh_2552'>Ms 30Vbh_2552</a>Aṭṭhakaṃ.</p>
<h2>9. Navakaniddesa</h2>
<p><a class='ref sc' id='sc351' href='#sc351'>SC 351</a><a class='ref ms' id='ms30Vbh_2553' href='#ms30Vbh_2553'>Ms 30Vbh_2553</a><a class='ref msdiv' id='msdiv808' href='#msdiv808'>Msdiv 808</a>Tattha katamā navasu anupubbavihārasamāpattīsu paññā? Paṭhamajjhānasamāpattiyā paññā, dutiyajjhānasamāpattiyā paññā, tatiyajjhānasamāpattiyā paññā, catutthajjhānasamāpattiyā paññā, ākāsānañcāyatanasamāpattiyā paññā, viññāṇañcāyatanasamāpattiyā paññā, ākiñcaññāyatanasamāpattiyā paññā, nevasaññānāsaññāyatanasamāpattiyā paññā, saññāvedayitanirodhasamāpattiyā vuṭṭhitassa paccavekkhaṇāñāṇaṃ—imā navasu anupubbavihārasamāpattīsu paññā. Evaṃ navavidhena ñāṇavatthu.</p>
<p class='endsutta'><a class='ref sc' id='sc352' href='#sc352'>SC 352</a><a class='ref ms' id='ms30Vbh_2554' href='#ms30Vbh_2554'>Ms 30Vbh_2554</a>Navakaṃ.</p>
<h2>10. Dasakaniddesa</h2>
<p><a class='ref sc' id='sc353' href='#sc353'>SC 353</a><a class='ref pts-vp-pli' id='pts-vp-pli336' href='#pts-vp-pli336'>PTS vp Pali 336</a><a class='ref ms' id='ms30Vbh_2555' href='#ms30Vbh_2555'>Ms 30Vbh_2555</a><a class='ref msdiv' id='msdiv809' href='#msdiv809'>Msdiv 809</a>Tattha katamaṃ tathāgatassa ṭhānañca ṭhānato aṭṭhānañca aṭṭhānato yathābhūtaṃ ñāṇaṃ? Idha tathāgato “aṭṭhānametaṃ anavakāso yaṃ diṭṭhisampanno puggalo kañci saṅkhāraṃ niccato upagaccheyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puthujjano kañci saṅkhāraṃ niccato upagaccheyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ diṭṭhisampanno puggalo kañci saṅkhāraṃ sukhato upagaccheyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puthujjano kañci saṅkhāraṃ sukhato upagaccheyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ diṭṭhisampanno puggalo kañci dhammaṃ atthato upagaccheyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puthujjano kañci dhammaṃ atthato upagaccheyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ diṭṭhisampanno puggalo mātaraṃ jīvitā voropeyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puthujjano mātaraṃ jīvitā voropeyya, ṭhānametaṃ vijjatī”ti pajānāti.</p>
<p><a class='ref sc' id='sc354' href='#sc354'>SC 354</a><a class='ref ms' id='ms30Vbh_2556' href='#ms30Vbh_2556'>Ms 30Vbh_2556</a>“Aṭṭhānametaṃ anavakāso yaṃ diṭṭhisampanno puggalo pitaraṃ jīvitā voropeyya … pe … arahantaṃ jīvitā voropeyya … pe … paduṭṭhena cittena tathāgatassa lohitaṃ uppādeyya … pe … saṃghaṃ bhindeyya … pe … aññaṃ satthāraṃ uddiseyya … pe … aṭṭhamaṃ bhavaṃ nibbatteyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puthujjano aṭṭhamaṃ bhavaṃ nibbatteyya, ṭhānametaṃ vijjatī”ti pajānāti.</p>
<p><a class='ref sc' id='sc355' href='#sc355'>SC 355</a><a class='ref ms' id='ms30Vbh_2557' href='#ms30Vbh_2557'>Ms 30Vbh_2557</a>“Aṭṭhānametaṃ anavakāso yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ ekissā lokadhātuyā eko arahaṃ sammāsambuddho uppajjeyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ ekissā lokadhātuyā dve rājāno <span class='var' id='note113' title='cakkavattino (s1-3, pts1)'>cakkavattī</span> apubbaṃ acarimaṃ uppajjeyyuṃ, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ ekissā lokadhātuyā eko rājā cakkavattī uppajjeyya, ṭhānametaṃ vijjatī”ti pajānāti.</p>
<p><a class='ref sc' id='sc356' href='#sc356'>SC 356</a><a class='ref pts-vp-pli' id='pts-vp-pli337' href='#pts-vp-pli337'>PTS vp Pali 337</a><a class='ref ms' id='ms30Vbh_2558' href='#ms30Vbh_2558'>Ms 30Vbh_2558</a>“Aṭṭhānametaṃ anavakāso yaṃ itthī arahaṃ assa sammāsambuddho, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puriso arahaṃ <span class='var' id='note114' title='arahaṃ sammāsambuddho (mr)'>assa sammāsambuddho</span>, ṭhānametaṃ vijjatī”ti pajānāti. “Aṭṭhānametaṃ anavakāso yaṃ itthī rājā assa cakkavattī, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puriso rājā assa cakkavattī, ṭhānametaṃ vijjatī”ti pajānāti. “Aṭṭhānametaṃ anavakāso yaṃ itthī sakkattaṃ kareyya, mārattaṃ kareyya, brahmattaṃ kareyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ puriso sakkattaṃ kareyya, mārattaṃ kareyya, brahmattaṃ kareyya, ṭhānametaṃ vijjatī”ti pajānāti.</p>
<p><a class='ref sc' id='sc357' href='#sc357'>SC 357</a><a class='ref ms' id='ms30Vbh_2559' href='#ms30Vbh_2559'>Ms 30Vbh_2559</a>“Aṭṭhānametaṃ anavakāso yaṃ kāyaduccaritassa iṭṭho kanto manāpo vipāko nibbatteyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ kāyaduccaritassa aniṭṭho akanto amanāpo vipāko nibbatteyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ vacīduccaritassa … pe … yaṃ manoduccaritassa iṭṭho kanto manāpo vipāko nibbatteyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ vacīduccaritassa … pe … yaṃ manoduccaritassa aniṭṭho akanto amanāpo vipāko nibbatteyya, ṭhānametaṃ vijjatī”ti pajānāti.</p>
<p><a class='ref sc' id='sc358' href='#sc358'>SC 358</a><a class='ref ms' id='ms30Vbh_2560' href='#ms30Vbh_2560'>Ms 30Vbh_2560</a>“Aṭṭhānametaṃ anavakāso yaṃ kāyasucaritassa aniṭṭho akanto amanāpo vipāko nibbatteyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ kāyasucaritassa iṭṭho kanto manāpo vipāko nibbatteyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ vacīsucaritassa … pe … yaṃ manosucaritassa aniṭṭho akanto amanāpo vipāko nibbatteyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ vacīsucaritassa … pe … yaṃ manosucaritassa iṭṭho kanto manāpo vipāko nibbatteyya, ṭhānametaṃ vijjatī”ti pajānāti.</p>
<p><a class='ref sc' id='sc359' href='#sc359'>SC 359</a><a class='ref ms' id='ms30Vbh_2561' href='#ms30Vbh_2561'>Ms 30Vbh_2561</a>“Aṭṭhānametaṃ anavakāso yaṃ kāyaduccaritasamaṅgī tannidānaṃ tappaccayā kāyassa bhedā paraṃ maraṇā sugatiṃ saggaṃ lokaṃ upapajjeyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ kāyaduccaritasamaṅgī tannidānaṃ tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ vacīduccaritasamaṅgī … pe … yaṃ manoduccaritasamaṅgī tannidānaṃ tappaccayā kāyassa bhedā paraṃ maraṇā sugatiṃ saggaṃ lokaṃ upapajjeyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ vacīduccaritasamaṅgī … pe … yaṃ manoduccaritasamaṅgī tannidānaṃ tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyya, ṭhānametaṃ vijjatī”ti pajānāti.</p>
<p><a class='ref sc' id='sc360' href='#sc360'>SC 360</a><a class='ref pts-vp-pli' id='pts-vp-pli338' href='#pts-vp-pli338'>PTS vp Pali 338</a><a class='ref ms' id='ms30Vbh_2562' href='#ms30Vbh_2562'>Ms 30Vbh_2562</a>“Aṭṭhānametaṃ anavakāso yaṃ kāyasucaritasamaṅgī tannidānaṃ tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ kāyasucaritasamaṅgī tannidānaṃ tappaccayā kāyassa bhedā paraṃ maraṇā sugatiṃ saggaṃ lokaṃ upapajjeyya, ṭhānametaṃ vijjatī”ti pajānāti. “Aṭṭhānametaṃ anavakāso yaṃ vacīsucaritasamaṅgī … pe … yaṃ manosucaritasamaṅgī tannidānaṃ tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyya, netaṃ ṭhānaṃ vijjatī”ti pajānāti. “Ṭhānañca kho etaṃ vijjati yaṃ vacīsucaritasamaṅgī … pe … yaṃ manosucaritasamaṅgī tannidānaṃ tappaccayā kāyassa bhedā paraṃ maraṇā sugatiṃ saggaṃ lokaṃ upapajjeyya, ṭhānametaṃ vijjatī”ti pajānāti. “Ye ye dhammā yesaṃ yesaṃ dhammānaṃ hetū paccayā upādāya taṃ taṃ ṭhānaṃ, ye ye dhammā yesaṃ yesaṃ dhammānaṃ na hetū appaccayā upādāya taṃ taṃ aṭṭhānan”ti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa ṭhānañca ṭhānato aṭṭhānañca aṭṭhānato yathābhūtaṃ ñāṇaṃ. (1)</p>
<p><a class='ref sc' id='sc361' href='#sc361'>SC 361</a><a class='ref ms' id='ms30Vbh_2563' href='#ms30Vbh_2563'>Ms 30Vbh_2563</a><a class='ref msdiv' id='msdiv810' href='#msdiv810'>Msdiv 810</a>Tattha katamaṃ tathāgatassa atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ ñāṇaṃ? Idha tathāgato pajānāti—“atthekaccāni pāpakāni kammasamādānāni gatisampattipaṭibāḷhāni na vipaccanti. Atthekaccāni pāpakāni kammasamādānāni upadhisampattipaṭibāḷhāni na vipaccanti. Atthekaccāni pāpakāni kammasamādānāni kālasampattipaṭibāḷhāni na vipaccanti. Atthekaccāni pāpakāni kammasamādānāni payogasampattipaṭibāḷhāni na vipaccanti.</p>
<p><a class='ref sc' id='sc362' href='#sc362'>SC 362</a><a class='ref ms' id='ms30Vbh_2564' href='#ms30Vbh_2564'>Ms 30Vbh_2564</a>Atthekaccāni pāpakāni kammasamādānāni gativipattiṃ āgamma vipaccanti. Atthekaccāni pāpakāni kammasamādānāni upadhivipattiṃ āgamma vipaccanti. Atthekaccāni pāpakāni kammasamādānāni kālavipattiṃ āgamma vipaccanti. Atthekaccāni pāpakāni kammasamādānāni payogavipattiṃ āgamma vipaccanti.</p>
<p><a class='ref sc' id='sc363' href='#sc363'>SC 363</a><a class='ref ms' id='ms30Vbh_2565' href='#ms30Vbh_2565'>Ms 30Vbh_2565</a>Atthekaccāni kalyāṇāni kammasamādānāni gativipattipaṭibāḷhāni na vipaccanti. Atthekaccāni kalyāṇāni kammasamādānāni upadhivipattipaṭibāḷhāni na vipaccanti. Atthekaccāni kalyāṇāni kammasamādānāni kālavipattipaṭibāḷhāni na vipaccanti. Atthekaccāni kalyāṇāni kammasamādānāni payogavipattipaṭibāḷhāni na vipaccanti.</p>
<p><a class='ref sc' id='sc364' href='#sc364'>SC 364</a><a class='ref pts-vp-pli' id='pts-vp-pli339' href='#pts-vp-pli339'>PTS vp Pali 339</a><a class='ref ms' id='ms30Vbh_2566' href='#ms30Vbh_2566'>Ms 30Vbh_2566</a>Atthekaccāni kalyāṇāni kammasamādānāni gatisampattiṃ āgamma vipaccanti. Atthekaccāni kalyāṇāni kammasamādānāni upadhisampattiṃ āgamma vipaccanti. Atthekaccāni kalyāṇāni kammasamādānāni kālasampattiṃ āgamma vipaccanti. Atthekaccāni kalyāṇāni kammasamādānāni payogasampattiṃ āgamma vipaccantī”ti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ ñāṇaṃ. (2)</p>
<p><a class='ref sc' id='sc365' href='#sc365'>SC 365</a><a class='ref ms' id='ms30Vbh_2567' href='#ms30Vbh_2567'>Ms 30Vbh_2567</a><a class='ref msdiv' id='msdiv811' href='#msdiv811'>Msdiv 811</a>Tattha katamaṃ tathāgatassa sabbatthagāminiṃ paṭipadaṃ yathābhūtaṃ ñāṇaṃ? Idha tathāgato “ayaṃ maggo ayaṃ paṭipadā <span class='var' id='note115' title='nirayagāminīti (bj, s1-3, pts1)'>nirayagāmī”ti</span> pajānāti, “ayaṃ maggo ayaṃ paṭipadā <span class='var' id='note116' title='tiracchānayonigāminīti (bj) | tiracchānagāminīti (s1-3, pts1)'>tiracchānayonigāmī”ti</span> pajānāti, “ayaṃ maggo ayaṃ paṭipadā <span class='var' id='note117' title='pettivisayagāminīti (bj) | pittivisayagāminīti (s1-3, pts1)'>nirayagāmī”ti</span> pajānāti, “ayaṃ maggo ayaṃ paṭipadā <span class='var' id='note116' title='tiracchānayonigāminīti (bj) | tiracchānagāminīti (s1-3, pts1)'>tiracchānayonigāmī”ti</span> pajānāti, “ayaṃ maggo ayaṃ paṭipadā <span class='var' id='note117' title='pettivisayagāminīti (bj) | pittivisayagāminīti (s1-3, pts1)'>pettivisayagāmī”ti</span> pajānāti, “ayaṃ maggo ayaṃ paṭipadā manussalokagāmī”ti pajānāti, “ayaṃ maggo ayaṃ paṭipadā devalokagāmī”ti pajānāti, “ayaṃ maggo ayaṃ paṭipadā nibbānagāmī”ti pajānātīti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa sabbatthagāminiṃ paṭipadaṃ yathābhūtaṃ ñāṇaṃ. (3)</p>
<p><a class='ref sc' id='sc366' href='#sc366'>SC 366</a><a class='ref ms' id='ms30Vbh_2568' href='#ms30Vbh_2568'>Ms 30Vbh_2568</a><a class='ref msdiv' id='msdiv812' href='#msdiv812'>Msdiv 812</a>Tattha katamaṃ tathāgatassa anekadhātunānādhātulokaṃ yathābhūtaṃ ñāṇaṃ? Idha tathāgato khandhanānattaṃ pajānāti, āyatananānattaṃ pajānāti, dhātunānattaṃ pajānāti, anekadhātunānādhātulokanānattaṃ pajānātīti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa anekadhātunānādhātulokaṃ yathābhūtaṃ ñāṇaṃ. (4)</p>
<p><a class='ref sc' id='sc367' href='#sc367'>SC 367</a><a class='ref ms' id='ms30Vbh_2569' href='#ms30Vbh_2569'>Ms 30Vbh_2569</a><a class='ref msdiv' id='msdiv813' href='#msdiv813'>Msdiv 813</a>Tattha katamaṃ tathāgatassa sattānaṃ nānādhimuttikataṃ yathābhūtaṃ ñāṇaṃ? Idha tathāgato pajānāti—“santi sattā hīnādhimuttikā, santi sattā paṇītādhimuttikā. Hīnādhimuttikā sattā hīnādhimuttike satte sevanti bhajanti payirupāsanti. Paṇītādhimuttikā sattā paṇītādhimuttike satte sevanti bhajanti payirupāsanti.</p>
<p><a class='ref sc' id='sc368' href='#sc368'>SC 368</a><a class='ref ms' id='ms30Vbh_2570' href='#ms30Vbh_2570'>Ms 30Vbh_2570</a>Atītampi addhānaṃ hīnādhimuttikā sattā hīnādhimuttike satte seviṃsu bhajiṃsu payirupāsiṃsu, paṇītādhimuttikā sattā paṇītādhimuttike satte seviṃsu bhajiṃsu payirupāsiṃsu.</p>
<p><a class='ref sc' id='sc369' href='#sc369'>SC 369</a><a class='ref pts-vp-pli' id='pts-vp-pli340' href='#pts-vp-pli340'>PTS vp Pali 340</a><a class='ref ms' id='ms30Vbh_2571' href='#ms30Vbh_2571'>Ms 30Vbh_2571</a>Anāgatampi addhānaṃ hīnādhimuttikā sattā hīnādhimuttike satte sevissanti bhajissanti payirupāsissanti, paṇītādhimuttikā sattā paṇītādhimuttike satte sevissanti bhajissanti payirupāsissantī”ti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa sattānaṃ nānādhimuttikataṃ yathābhūtaṃ ñāṇaṃ. (5)</p>
<p><a class='ref sc' id='sc370' href='#sc370'>SC 370</a><a class='ref ms' id='ms30Vbh_2572' href='#ms30Vbh_2572'>Ms 30Vbh_2572</a><a class='ref msdiv' id='msdiv814' href='#msdiv814'>Msdiv 814</a>Tattha katamaṃ tathāgatassa parasattānaṃ parapuggalānaṃ indriyaparopariyattaṃ yathābhūtaṃ ñāṇaṃ? Idha tathāgato sattānaṃ āsayaṃ pajānāti, anusayaṃ pajānāti, caritaṃ pajānāti, adhimuttiṃ pajānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti.</p>
<p><a class='ref sc' id='sc371' href='#sc371'>SC 371</a><a class='ref ms' id='ms30Vbh_2573' href='#ms30Vbh_2573'>Ms 30Vbh_2573</a><a class='ref msdiv' id='msdiv815' href='#msdiv815'>Msdiv 815</a>Katamo ca sattānaṃ āsayo? “Sassato loko”ti vā, “asassato loko”ti vā, “antavā loko”ti vā, “anantavā loko”ti vā, “taṃ jīvaṃ taṃ sarīran”ti vā, “aññaṃ jīvaṃ aññaṃ sarīran”ti vā, “hoti tathāgato paraṃ maraṇā”ti vā, “na hoti tathāgato paraṃ maraṇā”ti vā, “hoti ca na ca hoti tathāgato paraṃ maraṇā”ti vā, “neva hoti na na hoti tathāgato paraṃ maraṇā”ti vā, iti bhavadiṭṭhisannissitā vā sattā honti vibhavadiṭṭhisannissitā vā. Ete vā pana ubho ante anupagamma idappaccayatā paṭiccasamuppannesu dhammesu anulomikā khanti paṭiladdhā hoti yathābhūtaṃ ñāṇaṃ. Ayaṃ sattānaṃ āsayo. (6.1)</p>
<p><a class='ref sc' id='sc372' href='#sc372'>SC 372</a><a class='ref ms' id='ms30Vbh_2574' href='#ms30Vbh_2574'>Ms 30Vbh_2574</a><a class='ref msdiv' id='msdiv816' href='#msdiv816'>Msdiv 816</a>Katamo ca sattānaṃ anusayo? Sattānusayā—kāmarāgānusayo, paṭighānusayo, mānānusayo, diṭṭhānusayo, vicikicchānusayo, bhavarāgānusayo, avijjānusayo. Yaṃ loke piyarūpaṃ sātarūpaṃ ettha sattānaṃ rāgānusayo anuseti. Yaṃ loke appiyarūpaṃ asātarūpaṃ ettha sattānaṃ paṭighānusayo anuseti. Iti imesu dvīsu dhammesu avijjānupatitā. Tadekaṭṭho māno ca diṭṭhi ca vicikicchā ca daṭṭhabbā. Ayaṃ sattānaṃ anusayo. (6.2)</p>
<p><a class='ref sc' id='sc373' href='#sc373'>SC 373</a><a class='ref ms' id='ms30Vbh_2575' href='#ms30Vbh_2575'>Ms 30Vbh_2575</a><a class='ref msdiv' id='msdiv817' href='#msdiv817'>Msdiv 817</a>Katamañca sattānaṃ caritaṃ? Puññābhisaṅkhāro, apuññābhisaṅkhāro, āneñjābhisaṅkhāro, parittabhūmako vā mahābhūmako vā—idaṃ sattānaṃ caritaṃ. (6.3)</p>
<p><a class='ref sc' id='sc374' href='#sc374'>SC 374</a><a class='ref pts-vp-pli' id='pts-vp-pli341' href='#pts-vp-pli341'>PTS vp Pali 341</a><a class='ref ms' id='ms30Vbh_2576' href='#ms30Vbh_2576'>Ms 30Vbh_2576</a><a class='ref msdiv' id='msdiv818' href='#msdiv818'>Msdiv 818</a>Katamā ca sattānaṃ adhimutti? Santi sattā hīnādhimuttikā, santi sattā paṇītādhimuttikā. Hīnādhimuttikā sattā hīnādhimuttike satte sevanti bhajanti payirupāsanti. Paṇītādhimuttikā sattā paṇītādhimuttike satte sevanti bhajanti payirupāsanti.</p>
<p><a class='ref sc' id='sc375' href='#sc375'>SC 375</a><a class='ref ms' id='ms30Vbh_2577' href='#ms30Vbh_2577'>Ms 30Vbh_2577</a>Atītampi addhānaṃ hīnādhimuttikā sattā hīnādhimuttike satte seviṃsu bhajiṃsu payirupāsiṃsu. Paṇītādhimuttikā sattā paṇītādhimuttike satte seviṃsu bhajiṃsu payirupāsiṃsu.</p>
<p><a class='ref sc' id='sc376' href='#sc376'>SC 376</a><a class='ref ms' id='ms30Vbh_2578' href='#ms30Vbh_2578'>Ms 30Vbh_2578</a>Anāgatampi addhānaṃ hīnādhimuttikā sattā hīnādhimuttike satte sevissanti bhajissanti payirupāsissanti. Paṇītādhimuttikā sattā paṇītādhimuttike satte sevissanti bhajissanti payirupāsissanti. Ayaṃ sattānaṃ adhimutti. (6.4)</p>
<p><a class='ref sc' id='sc377' href='#sc377'>SC 377</a><a class='ref ms' id='ms30Vbh_2579' href='#ms30Vbh_2579'>Ms 30Vbh_2579</a><a class='ref msdiv' id='msdiv819' href='#msdiv819'>Msdiv 819</a>Katame te sattā mahārajakkhā? Dasa kilesavatthūni—lobho, doso, moho, māno, diṭṭhi, vicikicchā, thinaṃ, uddhaccaṃ, ahirikaṃ, anottappaṃ. Yesaṃ sattānaṃ imāni dasa kilesavatthūni āsevitāni bhāvitāni bahulīkatāni ussadagatāni, ime te sattā mahārajakkhā. (6.5)</p>
<p><a class='ref sc' id='sc378' href='#sc378'>SC 378</a><a class='ref ms' id='ms30Vbh_2580' href='#ms30Vbh_2580'>Ms 30Vbh_2580</a><a class='ref msdiv' id='msdiv820' href='#msdiv820'>Msdiv 820</a>Katame te sattā apparajakkhā? Yesaṃ sattānaṃ imāni dasa kilesavatthūni anāsevitāni abhāvitāni abahulīkatāni anussadagatāni, ime te sattā apparajakkhā. (6.6)</p>
<p><a class='ref sc' id='sc379' href='#sc379'>SC 379</a><a class='ref ms' id='ms30Vbh_2581' href='#ms30Vbh_2581'>Ms 30Vbh_2581</a><a class='ref msdiv' id='msdiv821' href='#msdiv821'>Msdiv 821</a>Katame te sattā mudindriyā? Pañcindriyāni—saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. Yesaṃ sattānaṃ imāni pañcindriyāni anāsevitāni abhāvitāni abahulīkatāni anussadagatāni, ime te sattā mudindriyā. (6.7)</p>
<p><a class='ref sc' id='sc380' href='#sc380'>SC 380</a><a class='ref ms' id='ms30Vbh_2582' href='#ms30Vbh_2582'>Ms 30Vbh_2582</a><a class='ref msdiv' id='msdiv822' href='#msdiv822'>Msdiv 822</a>Katame te sattā tikkhindriyā? Yesaṃ sattānaṃ imāni pañcindriyāni āsevitāni bhāvitāni bahulīkatāni ussadagatāni, ime te sattā tikkhindriyā. (6.8)</p>
<p><a class='ref sc' id='sc381' href='#sc381'>SC 381</a><a class='ref ms' id='ms30Vbh_2583' href='#ms30Vbh_2583'>Ms 30Vbh_2583</a><a class='ref msdiv' id='msdiv823' href='#msdiv823'>Msdiv 823</a>Katame te sattā dvākārā? Ye te sattā pāpāsayā pāpānusayā pāpacaritā pāpādhimuttikā mahārajakkhā mudindriyā, ime te sattā dvākārā. (6.9)</p>
<p><a class='ref sc' id='sc382' href='#sc382'>SC 382</a><a class='ref ms' id='ms30Vbh_2584' href='#ms30Vbh_2584'>Ms 30Vbh_2584</a><a class='ref msdiv' id='msdiv824' href='#msdiv824'>Msdiv 824</a>Katame te sattā svākārā? Ye te sattā kalyāṇāsayā kalyāṇacaritā kalyāṇādhimuttikā apparajakkhā tikkhindriyā, ime te sattā svākārā. (6.10)</p>
<p><a class='ref sc' id='sc383' href='#sc383'>SC 383</a><a class='ref ms' id='ms30Vbh_2585' href='#ms30Vbh_2585'>Ms 30Vbh_2585</a><a class='ref msdiv' id='msdiv825' href='#msdiv825'>Msdiv 825</a>Katame te sattā duviññāpayā? Ye ca te sattā dvākārā, teva te sattā duviññāpayā. Ye ca te sattā svākārā, teva te sattā suviññāpayā. (6.11)</p>
<p><a class='ref sc' id='sc384' href='#sc384'>SC 384</a><a class='ref ms' id='ms30Vbh_2586' href='#ms30Vbh_2586'>Ms 30Vbh_2586</a><a class='ref msdiv' id='msdiv826' href='#msdiv826'>Msdiv 826</a>Katame te sattā abhabbā? Ye te sattā kammāvaraṇena samannāgatā kilesāvaraṇena samannāgatā vipākāvaraṇena samannāgatā assaddhā acchandikā duppaññā abhabbā niyāmaṃ okkamituṃ kusalesu dhammesu sammattaṃ, ime te sattā abhabbā. (6.12)</p>
<p><a class='ref sc' id='sc385' href='#sc385'>SC 385</a><a class='ref pts-vp-pli' id='pts-vp-pli342' href='#pts-vp-pli342'>PTS vp Pali 342</a><a class='ref ms' id='ms30Vbh_2587' href='#ms30Vbh_2587'>Ms 30Vbh_2587</a><a class='ref msdiv' id='msdiv827' href='#msdiv827'>Msdiv 827</a>Katame te sattā bhabbā? Ye te sattā na kammāvaraṇena samannāgatā na kilesāvaraṇena samannāgatā na vipākāvaraṇena samannāgatā saddhā chandikā paññavanto bhabbā niyāmaṃ okkamituṃ kusalesu dhammesu sammattaṃ, ime te sattā bhabbāti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa parasattānaṃ parapuggalānaṃ indriyaparopariyattaṃ yathābhūtaṃ ñāṇaṃ. (6.13)</p>
<p><a class='ref sc' id='sc386' href='#sc386'>SC 386</a><a class='ref ms' id='ms30Vbh_2588' href='#ms30Vbh_2588'>Ms 30Vbh_2588</a><a class='ref msdiv' id='msdiv828' href='#msdiv828'>Msdiv 828</a>Tattha katamaṃ tathāgatassa jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ ñāṇaṃ? Jhāyīti cattāro jhāyī. Atthekacco jhāyī <span class='var' id='note118' title='sampattiyeva (mr)'>sampattiṃyeva</span> samānaṃ vipattīti pacceti, atthekacco jhāyī <span class='var' id='note119' title='vipattiyeva (mr)'>sampattiṃyeva</span> samānaṃ vipattīti pacceti, atthekacco jhāyī <span class='var' id='note119' title='vipattiyeva (mr)'>vipattiṃyeva</span> samānaṃ sampattīti pacceti, atthekacco jhāyī sampattiṃyeva samānaṃ sampattīti pacceti, atthekacco jhāyī vipattiṃyeva samānaṃ vipattīti pacceti—ime cattāro jhāyī.</p>
<p><a class='ref sc' id='sc387' href='#sc387'>SC 387</a><a class='ref ms' id='ms30Vbh_2589' href='#ms30Vbh_2589'>Ms 30Vbh_2589</a>Aparepi cattāro jhāyī. Atthekacco jhāyī dandhaṃ samāpajjati khippaṃ vuṭṭhāti, atthekacco jhāyī khippaṃ samāpajjati dandhaṃ vuṭṭhāti, atthekacco jhāyī dandhaṃ samāpajjati dandhaṃ vuṭṭhāti, atthekacco jhāyī khippaṃ samāpajjati khippaṃ vuṭṭhāti—ime cattāro jhāyī.</p>
<p><a class='ref sc' id='sc388' href='#sc388'>SC 388</a><a class='ref ms' id='ms30Vbh_2590' href='#ms30Vbh_2590'>Ms 30Vbh_2590</a>Aparepi cattāro jhāyī. Atthekacco jhāyī samādhismiṃ samādhikusalo hoti, na samādhismiṃ samāpattikusalo; atthekacco jhāyī samādhismiṃ samāpattikusalo hoti, na samādhismiṃ samādhikusalo; atthekacco jhāyī samādhismiṃ samādhikusalo ca hoti, samādhismiṃ samāpattikusalo ca; atthekacco jhāyī neva samādhismiṃ samādhikusalo hoti, na samādhismiṃ samāpattikusalo—ime cattāro jhāyī.</p>
<p><a class='ref sc' id='sc389' href='#sc389'>SC 389</a><a class='ref ms' id='ms30Vbh_2591' href='#ms30Vbh_2591'>Ms 30Vbh_2591</a>“Jhānan”ti. Cattāri jhānāni—paṭhamaṃ jhānaṃ, dutiyaṃ jhānaṃ, tatiyaṃ jhānaṃ, catutthaṃ jhānaṃ.</p>
<p><a class='ref sc' id='sc390' href='#sc390'>SC 390</a><a class='ref ms' id='ms30Vbh_2592' href='#ms30Vbh_2592'>Ms 30Vbh_2592</a>“Vimokkho”ti. Aṭṭha vimokkhā. Rūpī rūpāni passati—ayaṃ paṭhamo vimokkho.</p>
<p><a class='ref sc' id='sc391' href='#sc391'>SC 391</a><a class='ref ms' id='ms30Vbh_2593' href='#ms30Vbh_2593'>Ms 30Vbh_2593</a>Ajjhattaṃ arūpasaññī bahiddhā rūpāni passati—ayaṃ dutiyo vimokkho.</p>
<p><a class='ref sc' id='sc392' href='#sc392'>SC 392</a><a class='ref ms' id='ms30Vbh_2594' href='#ms30Vbh_2594'>Ms 30Vbh_2594</a>Subhanteva adhimutto hoti—ayaṃ tatiyo vimokkho.</p>
<p><a class='ref sc' id='sc393' href='#sc393'>SC 393</a><a class='ref ms' id='ms30Vbh_2595' href='#ms30Vbh_2595'>Ms 30Vbh_2595</a>Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā “ananto ākāso”ti ākāsānañcāyatanaṃ upasampajja viharati—ayaṃ catuttho vimokkho.</p>
<p><a class='ref sc' id='sc394' href='#sc394'>SC 394</a><a class='ref ms' id='ms30Vbh_2596' href='#ms30Vbh_2596'>Ms 30Vbh_2596</a>Sabbaso ākāsānañcāyatanaṃ samatikkamma “anantaṃ viññāṇan”ti viññāṇañcāyatanaṃ upasampajja viharati—ayaṃ pañcamo vimokkho.</p>
<p><a class='ref sc' id='sc395' href='#sc395'>SC 395</a><a class='ref pts-vp-pli' id='pts-vp-pli343' href='#pts-vp-pli343'>PTS vp Pali 343</a><a class='ref ms' id='ms30Vbh_2597' href='#ms30Vbh_2597'>Ms 30Vbh_2597</a>Sabbaso viññāṇañcāyatanaṃ samatikkamma “natthi kiñcī”ti ākiñcaññāyatanaṃ upasampajja viharati—ayaṃ chaṭṭho vimokkho.</p>
<p><a class='ref sc' id='sc396' href='#sc396'>SC 396</a><a class='ref ms' id='ms30Vbh_2598' href='#ms30Vbh_2598'>Ms 30Vbh_2598</a>Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati—ayaṃ sattamo vimokkho.</p>
<p><a class='ref sc' id='sc397' href='#sc397'>SC 397</a><a class='ref ms' id='ms30Vbh_2599' href='#ms30Vbh_2599'>Ms 30Vbh_2599</a>Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati—ayaṃ aṭṭhamo vimokkho.</p>
<p><a class='ref sc' id='sc398' href='#sc398'>SC 398</a><a class='ref ms' id='ms30Vbh_2600' href='#ms30Vbh_2600'>Ms 30Vbh_2600</a>“Samādhī”ti. Tayo samādhī—savitakkasavicāro samādhi, avitakkavicāramatto samādhi, avitakkaavicāro samādhi.</p>
<p><a class='ref sc' id='sc399' href='#sc399'>SC 399</a><a class='ref ms' id='ms30Vbh_2601' href='#ms30Vbh_2601'>Ms 30Vbh_2601</a>“Samāpattī”ti. Nava anupubbavihārasamāpattiyo—paṭhamajjhānasamāpatti, dutiyajjhānasamāpatti, tatiyajjhānasamāpatti, catutthajjhānasamāpatti, ākāsānañcāyatanasamāpatti, viññāṇañcāyatanasamāpatti, ākiñcaññāyatanasamāpatti, nevasaññānāsaññāyatanasamāpatti, saññāvedayitanirodhasamāpatti.</p>
<p><a class='ref sc' id='sc400' href='#sc400'>SC 400</a><a class='ref ms' id='ms30Vbh_2602' href='#ms30Vbh_2602'>Ms 30Vbh_2602</a>“Saṃkilesan”ti hānabhāgiyo dhammo. “Vodānan”ti visesabhāgiyo dhammo. “Vuṭṭhānan”ti. Vodānampi vuṭṭhānaṃ, tamhā tamhā samādhimhā vuṭṭhānampi vuṭṭhānanti. Yā tattha paññā pajānanā … pe … amoho dhammavicayo sammādiṭṭhi— idaṃ tathāgatassa jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ ñāṇaṃ. (7)</p>
<p><a class='ref sc' id='sc401' href='#sc401'>SC 401</a><a class='ref ms' id='ms30Vbh_2603' href='#ms30Vbh_2603'>Ms 30Vbh_2603</a><a class='ref msdiv' id='msdiv829' href='#msdiv829'>Msdiv 829</a>Tattha katamaṃ tathāgatassa pubbenivāsānussati yathābhūtaṃ ñāṇaṃ? Idha tathāgato anekavihitaṃ pubbenivāsaṃ anussarati, seyyathidaṃ—ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe “amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto amutra udapādiṃ; tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno”ti. Iti sākāraṃ sauddesaṃ anekavihitaṃ pubbenivāsaṃ anussaratīti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa pubbenivāsānussati yathābhūtaṃ ñāṇaṃ. (8)</p>
<p><a class='ref sc' id='sc402' href='#sc402'>SC 402</a><a class='ref pts-vp-pli' id='pts-vp-pli344' href='#pts-vp-pli344'>PTS vp Pali 344</a><a class='ref ms' id='ms30Vbh_2604' href='#ms30Vbh_2604'>Ms 30Vbh_2604</a><a class='ref msdiv' id='msdiv830' href='#msdiv830'>Msdiv 830</a>Tattha katamaṃ tathāgatassa sattānaṃ cutūpapātaṃ yathābhūtaṃ ñāṇaṃ? Idha tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti—“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā. Te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā. Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā. Te kāyassa bhedā paraṃ maraṇā sugatiṃ saggaṃ lokaṃ upapannā”ti. Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānātīti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa sattānaṃ cutūpapātaṃ yathābhūtaṃ ñāṇaṃ. (9)</p>
<p><a class='ref sc' id='sc403' href='#sc403'>SC 403</a><a class='ref ms' id='ms30Vbh_2605' href='#ms30Vbh_2605'>Ms 30Vbh_2605</a><a class='ref msdiv' id='msdiv831' href='#msdiv831'>Msdiv 831</a>Tattha katamaṃ tathāgatassa āsavānaṃ khayaṃ yathābhūtaṃ ñāṇaṃ? Idha tathāgato āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatīti. Yā tattha paññā pajānanā … pe … amoho dhammavicayo sammādiṭṭhi—idaṃ tathāgatassa āsavānaṃ khayaṃ yathābhūtaṃ ñāṇanti. (10)</p>
<p class='endsutta'><a class='ref sc' id='sc404' href='#sc404'>SC 404</a><a class='ref ms' id='ms30Vbh_2606' href='#ms30Vbh_2606'>Ms 30Vbh_2606</a>Dasakaṃ.</p>
<p class='endsection'><a class='ref sc' id='sc405' href='#sc405'>SC 405</a><a class='ref ms' id='ms30Vbh_2607' href='#ms30Vbh_2607'>Ms 30Vbh_2607</a>Ñāṇavibhaṅgo niṭṭhito.</p>
<footer>
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, <span class='publication-date'>2005</span>. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class='editor'>Blake Walshe</span> and <span class='editor'>Bhikkhu Sujato</span>.</p>
</footer>
</article>
</body>
</html>
