<!DOCTYPE html>
<html>
<head>
<meta charset='UTF-8'>
<meta name='author' content='Mahāsaṅgīti Tipiṭaka Buddhavasse 2500'>
<title></title>
</head>
<body>
<article id='ds2.3.2' lang='pli'>
<header>
<ul>
<li class='division'>Dhammasaṅgaṇī</li>
<li>2 Niddesa</li>
<li>2.3 Nikkhepakaṇḍa</li>
</ul>
<h1>2.3.2. Dukanikkhepa</h1>
</header>
<h2>2.3.2.1. Hetugocchaka</h2>
<h3>2.3.2.1.1. Hetuduka</h3>
<p><a class='ref sc' id='sc1' href='#sc1'>SC 1</a><a class='ref ms' id='ms29Dhs_1725' href='#ms29Dhs_1725'>Ms 29Dhs_1725</a><a class='ref msdiv' id='msdiv1059' href='#msdiv1059'>Msdiv 1059</a>Katame dhammā hetū? Tayo kusalahetū, tayo akusalahetū, tayo abyākatahetū, nava kāmāvacarahetū cha rūpāvacarahetū, cha arūpāvacarahetū, cha apariyāpannahetū.</p>
<p><a class='ref sc' id='sc2' href='#sc2'>SC 2</a><a class='ref ms' id='ms29Dhs_1726' href='#ms29Dhs_1726'>Ms 29Dhs_1726</a><a class='ref msdiv' id='msdiv1060' href='#msdiv1060'>Msdiv 1060</a>Tattha katame tayo kusalahetū? Alobho, adoso, amoho.</p>
<p><a class='ref sc' id='sc3' href='#sc3'>SC 3</a><a class='ref ms' id='ms29Dhs_1727' href='#ms29Dhs_1727'>Ms 29Dhs_1727</a><a class='ref msdiv' id='msdiv1061' href='#msdiv1061'>Msdiv 1061</a>Tattha katamo alobho? Yo alobho alubbhanā alubbhitattaṃ asārāgo asārajjanā asārajjitattaṃ anabhijjhā alobho kusalamūlaṃ—ayaṃ vuccati alobho.</p>
<p><a class='ref sc' id='sc4' href='#sc4'>SC 4</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 189</a><a class='ref ms' id='ms29Dhs_1728' href='#ms29Dhs_1728'>Ms 29Dhs_1728</a><a class='ref msdiv' id='msdiv1062' href='#msdiv1062'>Msdiv 1062</a>Tattha katamo adoso? Yo adoso adussanā adussitattaṃ metti mettāyanā mettāyitattaṃ anuddā anuddāyanā anudāyitattaṃ hitesitā anukampā abyāpādo abyāpajjo adoso kusalamūlaṃ—ayaṃ vuccati adoso.</p>
<p><a class='ref sc' id='sc5' href='#sc5'>SC 5</a><a class='ref ms' id='ms29Dhs_1729' href='#ms29Dhs_1729'>Ms 29Dhs_1729</a><a class='ref msdiv' id='msdiv1063' href='#msdiv1063'>Msdiv 1063</a>Tattha katamo amoho? Dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ, dukkhanirodhagāminiyā paṭipadāya ñāṇaṃ, pubbante ñāṇaṃ, aparante ñāṇaṃ, pubbantāparante ñāṇaṃ, idappaccayatā paṭiccasamuppannesu dhammesu ñāṇaṃ, yā evarūpā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrī medhā pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo sammādiṭṭhi—ayaṃ vuccati amoho.</p>
<p><a class='ref sc' id='sc6' href='#sc6'>SC 6</a><a class='ref ms' id='ms29Dhs_1730' href='#ms29Dhs_1730'>Ms 29Dhs_1730</a>Ime tayo kusalahetū.</p>
<p><a class='ref sc' id='sc7' href='#sc7'>SC 7</a><a class='ref ms' id='ms29Dhs_1731' href='#ms29Dhs_1731'>Ms 29Dhs_1731</a><a class='ref msdiv' id='msdiv1064' href='#msdiv1064'>Msdiv 1064</a>Tattha katame tayo akusalahetū? Lobho, doso, moho.</p>
<p><a class='ref sc' id='sc8' href='#sc8'>SC 8</a><a class='ref ms' id='ms29Dhs_1732' href='#ms29Dhs_1732'>Ms 29Dhs_1732</a><a class='ref msdiv' id='msdiv1065' href='#msdiv1065'>Msdiv 1065</a>Tattha katamo lobho? Yo rāgo sārāgo anunayo anurodho <span class='var' id='note89' title='nandi nandirāgo (bj)'>nandī nandīrāgo</span> cittassa sārāgo icchā mucchā ajjhosānaṃ gedho paligedho saṅgo paṅko ejā māyā janikā sañjananī <span class='var' id='note90' title='sibbanī (bj)'>sibbinī</span> jālinī saritā visattikā suttaṃ visaṭā <span class='var' id='note91' title='āyūhanī (bj, s1-3, pts1)'>āyūhinī</span> dutiyā paṇidhi bhavanetti vanaṃ vanatho santhavo sineho apekkhā paṭibandhu āsā <span class='var' id='note92' title='āsiṃsanā āsiṃsitattaṃ (bj, s1-3) | āsiṃsanā asiṃsitattaṃ (pts1)'>āsisanā āsisitattaṃ</span> rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappā jappanā jappitattaṃ loluppaṃ loluppāyanā loluppāyitattaṃ <span class='var' id='note93' title='pucchañcikatā (bj) | pucchikatā (si) | puñcikatā (s1-3, pts1)'>pucchañjikatā</span> sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṃ āvaraṇaṃ nīvaraṇaṃ <span class='var' id='note94' title='chadanaṃ (bj) | chandānaṃ (pts1)' href='#note89' title='nandi nandirāgo (bj)'>nandī nandīrāgo</span> cittassa sārāgo icchā mucchā ajjhosānaṃ gedho paligedho saṅgo paṅko ejā māyā janikā sañjananī <span class='var' id='note90' title='sibbanī (bj)'>sibbinī</span> jālinī saritā visattikā suttaṃ visaṭā <span class='var' id='note91' title='āyūhanī (bj, s1-3, pts1)'>āyūhinī</span> dutiyā paṇidhi bhavanetti vanaṃ vanatho santhavo sineho apekkhā paṭibandhu āsā <span class='var' id='note92' title='āsiṃsanā āsiṃsitattaṃ (bj, s1-3) | āsiṃsanā asiṃsitattaṃ (pts1)'>āsisanā āsisitattaṃ</span> rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappā jappanā jappitattaṃ loluppaṃ loluppāyanā loluppāyitattaṃ <span class='var' id='note93' title='pucchañcikatā (bj) | pucchikatā (si) | puñcikatā (s1-3, pts1)'>pucchañjikatā</span> sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṃ āvaraṇaṃ nīvaraṇaṃ <span class='var' id='note94' title='chadanaṃ (bj) | chandānaṃ (pts1)'>chādanaṃ</span> bandhanaṃ upakkileso anusayo pariyuṭṭhānaṃ latā vevicchaṃ dukkhamūlaṃ dukkhanidānaṃ dukkhappabhavo mārapāso mārabaḷisaṃ māravisayo taṇhānadī taṇhājālaṃ taṇhāgaddulaṃ taṇhāsamuddo abhijjhā lobho akusalamūlaṃ—ayaṃ vuccati lobho.</p>
<p><a class='ref sc' id='sc9' href='#sc9'>SC 9</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 190</a><a class='ref ms' id='ms29Dhs_1733' href='#ms29Dhs_1733'>Ms 29Dhs_1733</a><a class='ref msdiv' id='msdiv1066' href='#msdiv1066'>Msdiv 1066</a>Tattha katamo doso? Anatthaṃ me acarīti āghāto jāyati, anatthaṃ me caratīti āghāto jāyati, anatthaṃ me carissatīti āghāto jāyati, piyassa me manāpassa anatthaṃ acari … pe … anatthaṃ carati … pe … anatthaṃ carissatīti āghāto jāyati, appiyassa me amanāpassa atthaṃ acari … pe … atthaṃ carati … pe … atthaṃ carissatīti āghāto jāyati, aṭṭhāne vā pana āghāto jāyati. Yo evarūpo cittassa āghāto paṭighāto paṭighaṃ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṃ doso dussanā dussitattaṃ byāpatti byāpajjanā byāpajjitattaṃ virodho paṭivirodho caṇḍikkaṃ asuropo anattamanatā cittassa—ayaṃ vuccati doso.</p>
<p><a class='ref sc' id='sc10' href='#sc10'>SC 10</a><a class='ref ms' id='ms29Dhs_1734' href='#ms29Dhs_1734'>Ms 29Dhs_1734</a><a class='ref msdiv' id='msdiv1067' href='#msdiv1067'>Msdiv 1067</a>Tattha katamo moho? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatā paṭiccasamuppannesu dhammesu aññāṇaṃ, yaṃ evarūpaṃ aññāṇaṃ adassanaṃ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṃ dummejjhaṃ bālyaṃ asampajaññaṃ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṃ avijjālaṅgī moho akusalamūlaṃ—ayaṃ vuccati moho.</p>
<p><a class='ref sc' id='sc11' href='#sc11'>SC 11</a><a class='ref ms' id='ms29Dhs_1735' href='#ms29Dhs_1735'>Ms 29Dhs_1735</a>Ime tayo akusalahetū.</p>
<p><a class='ref sc' id='sc12' href='#sc12'>SC 12</a><a class='ref ms' id='ms29Dhs_1736' href='#ms29Dhs_1736'>Ms 29Dhs_1736</a><a class='ref msdiv' id='msdiv1068' href='#msdiv1068'>Msdiv 1068</a>Tattha katame tayo abyākatahetū? Kusalānaṃ vā dhammānaṃ vipākato kiriyābyākatesu vā dhammesu alobho adoso amoho—ime tayo abyākatahetū.</p>
<p><a class='ref sc' id='sc13' href='#sc13'>SC 13</a><a class='ref ms' id='ms29Dhs_1737' href='#ms29Dhs_1737'>Ms 29Dhs_1737</a><a class='ref msdiv' id='msdiv1069' href='#msdiv1069'>Msdiv 1069</a>Tattha katame nava kāmāvacarahetū? Tayo kusalahetū, tayo akusalahetū, tayo abyākatahetū—ime nava kāmāvacarahetū.</p>
<p><a class='ref sc' id='sc14' href='#sc14'>SC 14</a><a class='ref ms' id='ms29Dhs_1738' href='#ms29Dhs_1738'>Ms 29Dhs_1738</a><a class='ref msdiv' id='msdiv1070' href='#msdiv1070'>Msdiv 1070</a>Tattha katame cha rūpāvacarahetū? Tayo kusalahetū, tayo abyākatahetū—ime cha rūpāvacarahetū.</p>
<p><a class='ref sc' id='sc15' href='#sc15'>SC 15</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 191</a><a class='ref ms' id='ms29Dhs_1739' href='#ms29Dhs_1739'>Ms 29Dhs_1739</a><a class='ref msdiv' id='msdiv1071' href='#msdiv1071'>Msdiv 1071</a>Tattha katame cha arūpāvacarahetū? Tayo kusalahetū, tayo abyākatahetū—ime cha arūpāvacarahetū.</p>
<p><a class='ref sc' id='sc16' href='#sc16'>SC 16</a><a class='ref ms' id='ms29Dhs_1740' href='#ms29Dhs_1740'>Ms 29Dhs_1740</a><a class='ref msdiv' id='msdiv1072' href='#msdiv1072'>Msdiv 1072</a>Tattha katame cha apariyāpannahetū? Tayo kusalahetū, tayo abyākatahetū—ime cha apariyāpannahetū.</p>
<p><a class='ref sc' id='sc17' href='#sc17'>SC 17</a><a class='ref ms' id='ms29Dhs_1741' href='#ms29Dhs_1741'>Ms 29Dhs_1741</a><a class='ref msdiv' id='msdiv1073' href='#msdiv1073'>Msdiv 1073</a>Tattha katame tayo kusalahetū? Alobho, adoso, amoho.</p>
<p><a class='ref sc' id='sc18' href='#sc18'>SC 18</a><a class='ref ms' id='ms29Dhs_1742' href='#ms29Dhs_1742'>Ms 29Dhs_1742</a><a class='ref msdiv' id='msdiv1074' href='#msdiv1074'>Msdiv 1074</a>Tattha katamo alobho? Yo alobho alubbhanā alubbhitattaṃ asārāgo asārajjanā asārajjitattaṃ anabhijjhā alobho kusalamūlaṃ—ayaṃ vuccati alobho.</p>
<p><a class='ref sc' id='sc19' href='#sc19'>SC 19</a><a class='ref ms' id='ms29Dhs_1743' href='#ms29Dhs_1743'>Ms 29Dhs_1743</a><a class='ref msdiv' id='msdiv1075' href='#msdiv1075'>Msdiv 1075</a>Tattha katamo adoso? Yo adoso adussanā adussitattaṃ … pe … abyāpādo abyāpajjo adoso kusalamūlaṃ—ayaṃ vuccati adoso.</p>
<p><a class='ref sc' id='sc20' href='#sc20'>SC 20</a><a class='ref ms' id='ms29Dhs_1744' href='#ms29Dhs_1744'>Ms 29Dhs_1744</a><a class='ref msdiv' id='msdiv1076' href='#msdiv1076'>Msdiv 1076</a>Tattha katamo amoho? Dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ, dukkhanirodhagāminiyā paṭipadāya ñāṇaṃ, pubbante ñāṇaṃ, aparante ñāṇaṃ, pubbantāparante ñāṇaṃ, idappaccayatā paṭiccasamuppannesu dhammesu ñāṇaṃ, yā evarūpā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrī medhā pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo sammādiṭṭhi dhammavicayasambojjhaṅgo maggaṅgaṃ maggapariyāpannaṃ— ayaṃ vuccati amoho.</p>
<p><a class='ref sc' id='sc21' href='#sc21'>SC 21</a><a class='ref ms' id='ms29Dhs_1745' href='#ms29Dhs_1745'>Ms 29Dhs_1745</a>Ime tayo kusalahetū.</p>
<p><a class='ref sc' id='sc22' href='#sc22'>SC 22</a><a class='ref ms' id='ms29Dhs_1746' href='#ms29Dhs_1746'>Ms 29Dhs_1746</a><a class='ref msdiv' id='msdiv1077' href='#msdiv1077'>Msdiv 1077</a>Tattha katame tayo abyākatahetū? Kusalānaṃ dhammānaṃ vipākato alobho adoso amoho—ime tayo abyākatahetū. Ime cha apariyāpannahetū—ime dhammā hetū.</p>
<p><a class='ref sc' id='sc23' href='#sc23'>SC 23</a><a class='ref ms' id='ms29Dhs_1747' href='#ms29Dhs_1747'>Ms 29Dhs_1747</a><a class='ref msdiv' id='msdiv1078' href='#msdiv1078'>Msdiv 1078</a>Katame dhammā na hetū? Te dhamme ṭhapetvā, avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā na hetū.</p>
<h3>2.3.2.1.2. Sahetukaduka</h3>
<p><a class='ref sc' id='sc24' href='#sc24'>SC 24</a><a class='ref ms' id='ms29Dhs_1748' href='#ms29Dhs_1748'>Ms 29Dhs_1748</a><a class='ref msdiv' id='msdiv1079' href='#msdiv1079'>Msdiv 1079</a>Katame dhammā sahetukā? Tehi dhammehi ye dhammā sahetukā vedanākkhandho … pe … viññāṇakkhandho—ime dhammā sahetukā.</p>
<p><a class='ref sc' id='sc25' href='#sc25'>SC 25</a><a class='ref ms' id='ms29Dhs_1749' href='#ms29Dhs_1749'>Ms 29Dhs_1749</a><a class='ref msdiv' id='msdiv1080' href='#msdiv1080'>Msdiv 1080</a>Katame dhammā ahetukā? Tehi dhammehi ye dhammā ahetukā vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā ahetukā.</p>
<h3>2.3.2.1.3. Hetusampayuttaduka</h3>
<p><a class='ref sc' id='sc26' href='#sc26'>SC 26</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 192</a><a class='ref ms' id='ms29Dhs_1750' href='#ms29Dhs_1750'>Ms 29Dhs_1750</a><a class='ref msdiv' id='msdiv1081' href='#msdiv1081'>Msdiv 1081</a>Katame dhammā hetusampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā hetusampayuttā.</p>
<p><a class='ref sc' id='sc27' href='#sc27'>SC 27</a><a class='ref ms' id='ms29Dhs_1751' href='#ms29Dhs_1751'>Ms 29Dhs_1751</a><a class='ref msdiv' id='msdiv1082' href='#msdiv1082'>Msdiv 1082</a>Katame dhammā hetuvippayuttā? Tehi dhammehi ye dhammā vippayuttā vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā hetuvippayuttā.</p>
<h3>2.3.2.1.4. Hetusahetukaduka</h3>
<p><a class='ref sc' id='sc28' href='#sc28'>SC 28</a><a class='ref ms' id='ms29Dhs_1752' href='#ms29Dhs_1752'>Ms 29Dhs_1752</a><a class='ref msdiv' id='msdiv1083' href='#msdiv1083'>Msdiv 1083</a>Katame dhammā hetū ceva sahetukā ca? Lobho mohena hetu ceva sahetuko ca, moho lobhena hetu ceva sahetuko ca, doso mohena hetu ceva sahetuko ca, moho dosena hetu ceva sahetuko ca; alobho adoso amoho, te aññamaññaṃ hetū ceva sahetukā ca—ime dhammā hetū ceva sahetukā ca.</p>
<p><a class='ref sc' id='sc29' href='#sc29'>SC 29</a><a class='ref ms' id='ms29Dhs_1753' href='#ms29Dhs_1753'>Ms 29Dhs_1753</a><a class='ref msdiv' id='msdiv1084' href='#msdiv1084'>Msdiv 1084</a>Katame dhammā sahetukā ceva na ca hetū? Tehi dhammehi ye dhammā sahetukā te dhamme ṭhapetvā, vedanākkhandho … pe … viññāṇakkhandho—ime dhammā sahetukā ceva na ca hetū.</p>
<h3>2.3.2.1.5. Hetuhetusampayuttaduka</h3>
<p><a class='ref sc' id='sc30' href='#sc30'>SC 30</a><a class='ref ms' id='ms29Dhs_1754' href='#ms29Dhs_1754'>Ms 29Dhs_1754</a><a class='ref msdiv' id='msdiv1085' href='#msdiv1085'>Msdiv 1085</a>Katame dhammā hetū ceva hetusampayuttā ca? Lobho mohena hetu ceva hetusampayutto ca, moho lobhena hetu ceva hetusampayutto ca, doso mohena hetu ceva hetusampayutto ca, moho dosena hetu ceva hetusampayutto ca; alobho adoso amoho, te aññamaññaṃ hetū ceva hetusampayuttā ca—ime dhammā hetū ceva hetusampayuttā ca.</p>
<p><a class='ref sc' id='sc31' href='#sc31'>SC 31</a><a class='ref ms' id='ms29Dhs_1755' href='#ms29Dhs_1755'>Ms 29Dhs_1755</a><a class='ref msdiv' id='msdiv1086' href='#msdiv1086'>Msdiv 1086</a>Katame dhammā hetusampayuttā ceva na ca hetū? Tehi dhammehi ye dhammā sampayuttā te dhamme ṭhapetvā, vedanākkhandho … pe … viññāṇakkhandho—ime dhammā hetusampayuttā ceva na ca hetū.</p>
<h3>2.3.2.1.6. Nahetusahetukaduka</h3>
<p><a class='ref sc' id='sc32' href='#sc32'>SC 32</a><a class='ref ms' id='ms29Dhs_1756' href='#ms29Dhs_1756'>Ms 29Dhs_1756</a><a class='ref msdiv' id='msdiv1087' href='#msdiv1087'>Msdiv 1087</a>Katame dhammā na hetū sahetukā? Tehi dhammehi ye dhammā na hetū sahetukā vedanākkhandho … pe … viññāṇakkhandho—ime dhammā na hetū sahetukā.</p>
<p><a class='ref sc' id='sc33' href='#sc33'>SC 33</a><a class='ref ms' id='ms29Dhs_1757' href='#ms29Dhs_1757'>Ms 29Dhs_1757</a><a class='ref msdiv' id='msdiv1088' href='#msdiv1088'>Msdiv 1088</a>Katame dhammā na hetū ahetukā? Tehi dhammehi ye dhammā na hetū ahetukā vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā na hetū ahetukā.</p>
<h2>2.3.2.2. Cūḷantaraduka</h2>
<h3>2.3.2.2.1. Sappaccayaduka</h3>
<p><a class='ref sc' id='sc34' href='#sc34'>SC 34</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 193</a><a class='ref ms' id='ms29Dhs_1758' href='#ms29Dhs_1758'>Ms 29Dhs_1758</a><a class='ref msdiv' id='msdiv1089' href='#msdiv1089'>Msdiv 1089</a>Katame dhammā sappaccayā? Pañcakkhandhā—rūpakkhandho, vedanākkhandho, saññākkhandho, saṅkhārakkhandho, viññāṇakkhandho—ime dhammā sappaccayā.</p>
<p><a class='ref sc' id='sc35' href='#sc35'>SC 35</a><a class='ref ms' id='ms29Dhs_1759' href='#ms29Dhs_1759'>Ms 29Dhs_1759</a><a class='ref msdiv' id='msdiv1090' href='#msdiv1090'>Msdiv 1090</a>Katame dhammā appaccayā? Asaṅkhatā dhātu—ime dhammā appaccayā.</p>
<h3>2.3.2.2.2. Saṅkhataduka</h3>
<p><a class='ref sc' id='sc36' href='#sc36'>SC 36</a><a class='ref ms' id='ms29Dhs_1760' href='#ms29Dhs_1760'>Ms 29Dhs_1760</a><a class='ref msdiv' id='msdiv1091' href='#msdiv1091'>Msdiv 1091</a>Katame dhammā saṅkhatā? Yeva te dhammā sappaccayā, teva te dhammā saṅkhatā.</p>
<p><a class='ref sc' id='sc37' href='#sc37'>SC 37</a><a class='ref ms' id='ms29Dhs_1761' href='#ms29Dhs_1761'>Ms 29Dhs_1761</a><a class='ref msdiv' id='msdiv1092' href='#msdiv1092'>Msdiv 1092</a>Katame dhammā asaṅkhatā? Yo eva so dhammo appaccayo, so eva so dhammo asaṅkhato.</p>
<h3>2.3.2.2.3. Sanidassanaduka</h3>
<p><a class='ref sc' id='sc38' href='#sc38'>SC 38</a><a class='ref ms' id='ms29Dhs_1762' href='#ms29Dhs_1762'>Ms 29Dhs_1762</a><a class='ref msdiv' id='msdiv1093' href='#msdiv1093'>Msdiv 1093</a>Katame dhammā sanidassanā? Rūpāyatanaṃ—ime dhammā sanidassanā.</p>
<p><a class='ref sc' id='sc39' href='#sc39'>SC 39</a><a class='ref ms' id='ms29Dhs_1763' href='#ms29Dhs_1763'>Ms 29Dhs_1763</a><a class='ref msdiv' id='msdiv1094' href='#msdiv1094'>Msdiv 1094</a>Katame dhammā anidassanā? Cakkhāyatanaṃ … pe … phoṭṭhabbāyatanaṃ, vedanākkhandho … pe … viññāṇakkhandho, yañca rūpaṃ anidassanaṃ appaṭighaṃ dhammāyatanapariyāpannaṃ, asaṅkhatā ca dhātu—ime dhammā anidassanā.</p>
<h3>2.3.2.2.4. Sappaṭighaduka</h3>
<p><a class='ref sc' id='sc40' href='#sc40'>SC 40</a><a class='ref ms' id='ms29Dhs_1764' href='#ms29Dhs_1764'>Ms 29Dhs_1764</a><a class='ref msdiv' id='msdiv1095' href='#msdiv1095'>Msdiv 1095</a>Katame dhammā sappaṭighā? Cakkhāyatanaṃ … pe … phoṭṭhabbāyatanaṃ—ime dhammā sappaṭighā.</p>
<p><a class='ref sc' id='sc41' href='#sc41'>SC 41</a><a class='ref ms' id='ms29Dhs_1765' href='#ms29Dhs_1765'>Ms 29Dhs_1765</a><a class='ref msdiv' id='msdiv1096' href='#msdiv1096'>Msdiv 1096</a>Katame dhammā appaṭighā? Vedanākkhandho … pe … viññāṇakkhandho, yañca rūpaṃ anidassanaṃ appaṭighaṃ dhammāyatanapariyāpannaṃ, asaṅkhatā ca dhātu—ime dhammā appaṭighā.</p>
<h3>2.3.2.2.5. Rūpīduka</h3>
<p><a class='ref sc' id='sc42' href='#sc42'>SC 42</a><a class='ref ms' id='ms29Dhs_1766' href='#ms29Dhs_1766'>Ms 29Dhs_1766</a><a class='ref msdiv' id='msdiv1097' href='#msdiv1097'>Msdiv 1097</a>Katame dhammā rūpino? Cattāro ca mahābhūtā catunnañca mahābhūtānaṃ upādāya rūpaṃ—ime dhammā rūpino.</p>
<p><a class='ref sc' id='sc43' href='#sc43'>SC 43</a><a class='ref ms' id='ms29Dhs_1767' href='#ms29Dhs_1767'>Ms 29Dhs_1767</a><a class='ref msdiv' id='msdiv1098' href='#msdiv1098'>Msdiv 1098</a>Katame dhammā arūpino? Vedanākkhandho … pe … viññāṇakkhandho, asaṅkhatā ca dhātu—ime dhammā arūpino.</p>
<h3>2.3.2.2.6. Lokiyaduka</h3>
<p><a class='ref sc' id='sc44' href='#sc44'>SC 44</a><a class='ref ms' id='ms29Dhs_1768' href='#ms29Dhs_1768'>Ms 29Dhs_1768</a><a class='ref msdiv' id='msdiv1099' href='#msdiv1099'>Msdiv 1099</a>Katame dhammā lokiyā? Sāsavā kusalākusalābyākatā dhammā kāmāvacarā, rūpāvacarā, arūpāvacarā, rūpakkhandho … pe … viññāṇakkhandho—ime dhammā lokiyā.</p>
<p><a class='ref sc' id='sc45' href='#sc45'>SC 45</a><a class='ref ms' id='ms29Dhs_1769' href='#ms29Dhs_1769'>Ms 29Dhs_1769</a><a class='ref msdiv' id='msdiv1100' href='#msdiv1100'>Msdiv 1100</a>Katame dhammā lokuttarā? Apariyāpannā maggā ca, maggaphalāni ca, asaṅkhatā ca dhātu—ime dhammā lokuttarā.</p>
<h3>2.3.2.2.7. Kenaciviññeyyaduka</h3>
<p><a class='ref sc' id='sc46' href='#sc46'>SC 46</a><a class='ref ms' id='ms29Dhs_1770' href='#ms29Dhs_1770'>Ms 29Dhs_1770</a><a class='ref msdiv' id='msdiv1101' href='#msdiv1101'>Msdiv 1101</a>Katame dhammā kenaci viññeyyā, kenaci na viññeyyā?</p>
<p><a class='ref sc' id='sc47' href='#sc47'>SC 47</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 194</a><a class='ref ms' id='ms29Dhs_1771' href='#ms29Dhs_1771'>Ms 29Dhs_1771</a>Ye te dhammā cakkhuviññeyyā, na te dhammā sotaviññeyyā; ye vā pana te dhammā sotaviññeyyā, na te dhammā cakkhuviññeyyā.</p>
<p><a class='ref sc' id='sc48' href='#sc48'>SC 48</a><a class='ref ms' id='ms29Dhs_1772' href='#ms29Dhs_1772'>Ms 29Dhs_1772</a>Ye te dhammā cakkhuviññeyyā, na te dhammā ghānaviññeyyā; ye vā pana te dhammā ghānaviññeyyā, na te dhammā cakkhuviññeyyā.</p>
<p><a class='ref sc' id='sc49' href='#sc49'>SC 49</a><a class='ref ms' id='ms29Dhs_1773' href='#ms29Dhs_1773'>Ms 29Dhs_1773</a>Ye te dhammā cakkhuviññeyyā, na te dhammā jivhāviññeyyā; ye vā pana te dhammā jivhāviññeyyā, na te dhammā cakkhuviññeyyā.</p>
<p><a class='ref sc' id='sc50' href='#sc50'>SC 50</a><a class='ref ms' id='ms29Dhs_1774' href='#ms29Dhs_1774'>Ms 29Dhs_1774</a>Ye te dhammā cakkhuviññeyyā, na te dhammā kāyaviññeyyā; ye vā pana te dhammā kāyaviññeyyā, na te dhammā cakkhuviññeyyā.</p>
<p><a class='ref sc' id='sc51' href='#sc51'>SC 51</a><a class='ref ms' id='ms29Dhs_1775' href='#ms29Dhs_1775'>Ms 29Dhs_1775</a>Ye te dhammā sotaviññeyyā, na te dhammā ghānaviññeyyā; ye vā pana te dhammā ghānaviññeyyā, na te dhammā sotaviññeyyā.</p>
<p><a class='ref sc' id='sc52' href='#sc52'>SC 52</a><a class='ref ms' id='ms29Dhs_1776' href='#ms29Dhs_1776'>Ms 29Dhs_1776</a>Ye te dhammā sotaviññeyyā, na te dhammā jivhāviññeyyā; ye vā pana te dhammā jivhāviññeyyā, na te dhammā sotaviññeyyā.</p>
<p><a class='ref sc' id='sc53' href='#sc53'>SC 53</a><a class='ref ms' id='ms29Dhs_1777' href='#ms29Dhs_1777'>Ms 29Dhs_1777</a>Ye te dhammā sotaviññeyyā, na te dhammā kāyaviññeyyā; ye vā pana te dhammā kāyaviññeyyā na te dhammā sotaviññeyyā.</p>
<p><a class='ref sc' id='sc54' href='#sc54'>SC 54</a><a class='ref ms' id='ms29Dhs_1778' href='#ms29Dhs_1778'>Ms 29Dhs_1778</a>Ye te dhammā sotaviññeyyā, na te dhammā cakkhuviññeyyā; ye vā pana te dhammā cakkhuviññeyyā, na te dhammā sotaviññeyyā.</p>
<p><a class='ref sc' id='sc55' href='#sc55'>SC 55</a><a class='ref ms' id='ms29Dhs_1779' href='#ms29Dhs_1779'>Ms 29Dhs_1779</a>Ye te dhammā ghānaviññeyyā, na te dhammā jivhāviññeyyā; ye vā pana te dhammā jivhāviññeyyā, na te dhammā ghānaviññeyyā.</p>
<p><a class='ref sc' id='sc56' href='#sc56'>SC 56</a><a class='ref ms' id='ms29Dhs_1780' href='#ms29Dhs_1780'>Ms 29Dhs_1780</a>Ye te dhammā ghānaviññeyyā, na te dhammā kāyaviññeyyā; ye vā pana te dhammā kāyaviññeyyā, na te dhammā ghānaviññeyyā.</p>
<p><a class='ref sc' id='sc57' href='#sc57'>SC 57</a><a class='ref ms' id='ms29Dhs_1781' href='#ms29Dhs_1781'>Ms 29Dhs_1781</a>Ye te dhammā ghānaviññeyyā, na te dhammā cakkhuviññeyyā; ye vā pana te dhammā cakkhuviññeyyā, na te dhammā ghānaviññeyyā.</p>
<p><a class='ref sc' id='sc58' href='#sc58'>SC 58</a><a class='ref ms' id='ms29Dhs_1782' href='#ms29Dhs_1782'>Ms 29Dhs_1782</a>Ye te dhammā ghānaviññeyyā, na te dhammā sotaviññeyyā; ye vā pana te dhammā sotaviññeyyā, na te dhammā ghānaviññeyyā.</p>
<p><a class='ref sc' id='sc59' href='#sc59'>SC 59</a><a class='ref ms' id='ms29Dhs_1783' href='#ms29Dhs_1783'>Ms 29Dhs_1783</a>Ye te dhammā jivhāviññeyyā, na te dhammā kāyaviññeyyā; ye vā pana te dhammā kāyaviññeyyā, na te dhammā jivhāviññeyyā.</p>
<p><a class='ref sc' id='sc60' href='#sc60'>SC 60</a><a class='ref ms' id='ms29Dhs_1784' href='#ms29Dhs_1784'>Ms 29Dhs_1784</a>Ye te dhammā jivhāviññeyyā, na te dhammā cakkhuviññeyyā; ye vā pana te dhammā cakkhuviññeyyā, na te dhammā jivhāviññeyyā.</p>
<p><a class='ref sc' id='sc61' href='#sc61'>SC 61</a><a class='ref ms' id='ms29Dhs_1785' href='#ms29Dhs_1785'>Ms 29Dhs_1785</a>Ye te dhammā jivhāviññeyyā, na te dhammā sotaviññeyyā; ye vā pana te dhammā sotaviññeyyā, na te dhammā jivhāviññeyyā.</p>
<p><a class='ref sc' id='sc62' href='#sc62'>SC 62</a><a class='ref ms' id='ms29Dhs_1786' href='#ms29Dhs_1786'>Ms 29Dhs_1786</a>Ye te dhammā jivhāviññeyyā, na te dhammā ghānaviññeyyā; ye vā pana te dhammā ghānaviññeyyā, na te dhammā jivhāviññeyyā.</p>
<p><a class='ref sc' id='sc63' href='#sc63'>SC 63</a><a class='ref ms' id='ms29Dhs_1787' href='#ms29Dhs_1787'>Ms 29Dhs_1787</a>Ye te dhammā kāyaviññeyyā, na te dhammā cakkhuviññeyyā; ye vā pana te dhammā cakkhuviññeyyā, na te dhammā kāyaviññeyyā.</p>
<p><a class='ref sc' id='sc64' href='#sc64'>SC 64</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 195</a><a class='ref ms' id='ms29Dhs_1788' href='#ms29Dhs_1788'>Ms 29Dhs_1788</a>Ye te dhammā kāyaviññeyyā, na te dhammā sotaviññeyyā; ye vā pana te dhammā sotaviññeyyā, na te dhammā kāyaviññeyyā.</p>
<p><a class='ref sc' id='sc65' href='#sc65'>SC 65</a><a class='ref ms' id='ms29Dhs_1789' href='#ms29Dhs_1789'>Ms 29Dhs_1789</a>Ye te dhammā kāyaviññeyyā, na te dhammā ghānaviññeyyā; ye vā pana te dhammā ghānaviññeyyā, na te dhammā kāyaviññeyyā.</p>
<p><a class='ref sc' id='sc66' href='#sc66'>SC 66</a><a class='ref ms' id='ms29Dhs_1790' href='#ms29Dhs_1790'>Ms 29Dhs_1790</a>Ye te dhammā kāyaviññeyyā, na te dhammā jivhāviññeyyā; ye vā pana te dhammā jivhāviññeyyā, na te dhammā kāyaviññeyyā.</p>
<p><a class='ref sc' id='sc67' href='#sc67'>SC 67</a><a class='ref ms' id='ms29Dhs_1791' href='#ms29Dhs_1791'>Ms 29Dhs_1791</a>Ime dhammā kenaci viññeyyā kenaci na viññeyyā.</p>
<h2>2.3.2.3. Āsavagocchaka</h2>
<h3>2.3.2.3.1. Āsavaduka</h3>
<p><a class='ref sc' id='sc68' href='#sc68'>SC 68</a><a class='ref ms' id='ms29Dhs_1792' href='#ms29Dhs_1792'>Ms 29Dhs_1792</a><a class='ref msdiv' id='msdiv1102' href='#msdiv1102'>Msdiv 1102</a>Katame dhammā āsavā? Cattāro āsavā—kāmāsavo, bhavāsavo, diṭṭhāsavo, avijjāsavo.</p>
<p><a class='ref sc' id='sc69' href='#sc69'>SC 69</a><a class='ref ms' id='ms29Dhs_1793' href='#ms29Dhs_1793'>Ms 29Dhs_1793</a><a class='ref msdiv' id='msdiv1103' href='#msdiv1103'>Msdiv 1103</a>Tattha katamo kāmāsavo? Yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṃ—ayaṃ vuccati kāmāsavo.</p>
<p><a class='ref sc' id='sc70' href='#sc70'>SC 70</a><a class='ref ms' id='ms29Dhs_1794' href='#ms29Dhs_1794'>Ms 29Dhs_1794</a><a class='ref msdiv' id='msdiv1104' href='#msdiv1104'>Msdiv 1104</a>Tattha katamo bhavāsavo? Yo bhavesu <span class='var' id='note97' title='bhavacchando (bj, s1-3, pts1)' href='#note97' title='bhavacchando (bj, s1-3, pts1)'>bhavachando</span> bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosānaṃ—ayaṃ vuccati bhavāsavo.</p>
<p><a class='ref sc' id='sc71' href='#sc71'>SC 71</a><a class='ref ms' id='ms29Dhs_1795' href='#ms29Dhs_1795'>Ms 29Dhs_1795</a><a class='ref msdiv' id='msdiv1105' href='#msdiv1105'>Msdiv 1105</a>Tattha katamo diṭṭhāsavo? Sassato lokoti vā, asassato lokoti vā, antavā lokoti vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā, hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti vā; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho paṭiggāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—ayaṃ vuccati diṭṭhāsavo. Sabbāpi micchādiṭṭhi diṭṭhāsavo.</p>
<p><a class='ref sc' id='sc72' href='#sc72'>SC 72</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 196</a><a class='ref ms' id='ms29Dhs_1796' href='#ms29Dhs_1796'>Ms 29Dhs_1796</a><a class='ref msdiv' id='msdiv1106' href='#msdiv1106'>Msdiv 1106</a>Tattha katamo avijjāsavo? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatā paṭiccasamuppannesu dhammesu aññāṇaṃ; yaṃ evarūpaṃ aññāṇaṃ adassanaṃ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṃ dummejjhaṃ bālyaṃ asampajaññaṃ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṃ avijjālaṅgī moho akusalamūlaṃ—ayaṃ vuccati avijjāsavo.</p>
<p><a class='ref sc' id='sc73' href='#sc73'>SC 73</a><a class='ref ms' id='ms29Dhs_1797' href='#ms29Dhs_1797'>Ms 29Dhs_1797</a>Ime dhammā āsavā.</p>
<p><a class='ref sc' id='sc74' href='#sc74'>SC 74</a><a class='ref ms' id='ms29Dhs_1798' href='#ms29Dhs_1798'>Ms 29Dhs_1798</a><a class='ref msdiv' id='msdiv1107' href='#msdiv1107'>Msdiv 1107</a>Katame dhammā no āsavā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā vedanākkhandho … pe … viññāṇakkhandho; sabbañca rūpaṃ asaṅkhatā ca dhātu—ime dhammā no āsavā.</p>
<h3>2.3.2.3.2. Sāsavaduka</h3>
<p><a class='ref sc' id='sc75' href='#sc75'>SC 75</a><a class='ref ms' id='ms29Dhs_1799' href='#ms29Dhs_1799'>Ms 29Dhs_1799</a><a class='ref msdiv' id='msdiv1108' href='#msdiv1108'>Msdiv 1108</a>Katame dhammā sāsavā? Kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā sāsavā.</p>
<p><a class='ref sc' id='sc76' href='#sc76'>SC 76</a><a class='ref ms' id='ms29Dhs_1800' href='#ms29Dhs_1800'>Ms 29Dhs_1800</a><a class='ref msdiv' id='msdiv1109' href='#msdiv1109'>Msdiv 1109</a>Katame dhammā anāsavā? Apariyāpannā maggā ca maggaphalāni ca, asaṅkhatā ca dhātu—ime dhammā anāsavā.</p>
<h3>2.3.2.3.3. Āsavasampayuttaduka</h3>
<p><a class='ref sc' id='sc77' href='#sc77'>SC 77</a><a class='ref ms' id='ms29Dhs_1801' href='#ms29Dhs_1801'>Ms 29Dhs_1801</a><a class='ref msdiv' id='msdiv1110' href='#msdiv1110'>Msdiv 1110</a>Katame dhammā āsavasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā āsavasampayuttā.</p>
<p><a class='ref sc' id='sc78' href='#sc78'>SC 78</a><a class='ref ms' id='ms29Dhs_1802' href='#ms29Dhs_1802'>Ms 29Dhs_1802</a><a class='ref msdiv' id='msdiv1111' href='#msdiv1111'>Msdiv 1111</a>Katame dhammā āsavavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā āsavavippayuttā.</p>
<h3>2.3.2.3.4. Āsavasāsavaduka</h3>
<p><a class='ref sc' id='sc79' href='#sc79'>SC 79</a><a class='ref ms' id='ms29Dhs_1803' href='#ms29Dhs_1803'>Ms 29Dhs_1803</a><a class='ref msdiv' id='msdiv1112' href='#msdiv1112'>Msdiv 1112</a>Katame dhammā āsavā ceva sāsavā ca? Teyeva āsavā āsavā ceva sāsavā ca.</p>
<p><a class='ref sc' id='sc80' href='#sc80'>SC 80</a><a class='ref ms' id='ms29Dhs_1804' href='#ms29Dhs_1804'>Ms 29Dhs_1804</a><a class='ref msdiv' id='msdiv1113' href='#msdiv1113'>Msdiv 1113</a>Katame dhammā sāsavā ceva no ca āsavā? Tehi dhammehi ye dhammā sāsavā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā sāsavā ceva no ca āsavā.</p>
<h3>2.3.2.3.5. Āsavaāsavasampayuttaduka</h3>
<p><a class='ref sc' id='sc81' href='#sc81'>SC 81</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 197</a><a class='ref ms' id='ms29Dhs_1805' href='#ms29Dhs_1805'>Ms 29Dhs_1805</a><a class='ref msdiv' id='msdiv1114' href='#msdiv1114'>Msdiv 1114</a>Katame dhammā āsavā ceva āsavasampayuttā ca? Kāmāsavo avijjāsavena āsavo ceva āsavasampayutto ca, avijjāsavo kāmāsavena āsavo ceva āsavasampayutto ca, bhavāsavo avijjāsavena āsavo ceva āsavasampayutto ca, avijjāsavo bhavāsavena āsavo ceva āsavasampayutto ca, diṭṭhāsavo avijjāsavena āsavo ceva āsavasampayutto ca, avijjāsavo diṭṭhāsavena āsavo ceva āsavasampayutto ca—ime dhammā āsavā ceva āsavasampayuttā ca.</p>
<p><a class='ref sc' id='sc82' href='#sc82'>SC 82</a><a class='ref ms' id='ms29Dhs_1806' href='#ms29Dhs_1806'>Ms 29Dhs_1806</a><a class='ref msdiv' id='msdiv1115' href='#msdiv1115'>Msdiv 1115</a>Katame dhammā āsavasampayuttā ceva no ca āsavā? Tehi dhammehi ye dhammā sampayuttā, te dhamme ṭhapetvā vedanākkhandho … pe … viññāṇakkhandho—ime dhammā āsavasampayuttā ceva no ca āsavā.</p>
<h3>2.3.2.3.6. Āsavavippayuttasāsavaduka</h3>
<p><a class='ref sc' id='sc83' href='#sc83'>SC 83</a><a class='ref ms' id='ms29Dhs_1807' href='#ms29Dhs_1807'>Ms 29Dhs_1807</a><a class='ref msdiv' id='msdiv1116' href='#msdiv1116'>Msdiv 1116</a>Katame dhammā āsavavippayuttā sāsavā? Tehi dhammehi ye dhammā vippayuttā sāsavā kusalākusalābyākatā dhammā kāmāvacarā, rūpāvacarā, arūpāvacarā, rūpakkhandho … pe … viññāṇakkhandho—ime dhammā āsavavippayuttā sāsavā.</p>
<p><a class='ref sc' id='sc84' href='#sc84'>SC 84</a><a class='ref ms' id='ms29Dhs_1808' href='#ms29Dhs_1808'>Ms 29Dhs_1808</a><a class='ref msdiv' id='msdiv1117' href='#msdiv1117'>Msdiv 1117</a>Katame dhammā āsavavippayuttā anāsavā? Apariyāpannā maggā ca, maggaphalāni ca, asaṅkhatā ca dhātu—ime dhammā āsavavippayuttā anāsavā.</p>
<p class='endsutta'><a class='ref ms' id='ms29Dhs_1809' href='#ms29Dhs_1809'>Ms 29Dhs_1809</a>Nikkhepakaṇḍe paṭhamabhāṇavāro.</p>
<h2>2.3.2.4. Saññojanagocchaka</h2>
<h3>2.3.2.4.1. Saññojanaduka</h3>
<p><a class='ref sc' id='sc85' href='#sc85'>SC 85</a><a class='ref ms' id='ms29Dhs_1810' href='#ms29Dhs_1810'>Ms 29Dhs_1810</a><a class='ref msdiv' id='msdiv1118' href='#msdiv1118'>Msdiv 1118</a>Katame dhammā saññojanā? Dasa saññojanāni—kāmarāgasaññojanaṃ, paṭighasaññojanaṃ, mānasaññojanaṃ, diṭṭhisaññojanaṃ, vicikicchāsaññojanaṃ, sīlabbataparāmāsasaññojanaṃ, bhavarāgasaññojanaṃ, issāsaññojanaṃ, macchariyasaññojanaṃ, avijjāsaññojanaṃ.</p>
<p><a class='ref sc' id='sc86' href='#sc86'>SC 86</a><a class='ref ms' id='ms29Dhs_1811' href='#ms29Dhs_1811'>Ms 29Dhs_1811</a><a class='ref msdiv' id='msdiv1119' href='#msdiv1119'>Msdiv 1119</a>Tattha katamaṃ kāmarāgasaññojanaṃ? Yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṃ—idaṃ vuccati kāmarāgasaññojanaṃ.</p>
<p><a class='ref sc' id='sc87' href='#sc87'>SC 87</a><a class='ref ms' id='ms29Dhs_1812' href='#ms29Dhs_1812'>Ms 29Dhs_1812</a><a class='ref msdiv' id='msdiv1120' href='#msdiv1120'>Msdiv 1120</a>Tattha katamaṃ paṭighasaññojanaṃ? Anatthaṃ me acarīti āghāto jāyati, anatthaṃ me caratīti āghāto jāyati, anatthaṃ me carissatīti āghāto jāyati, piyassa me manāpassa anatthaṃ acari … pe … anatthaṃ carati … pe … anatthaṃ carissatīti āghāto jāyati, appiyassa me amanāpassa atthaṃ acari … pe … atthaṃ carati … pe … atthaṃ carissatīti āghāto jāyati, aṭṭhāne vā pana āghāto jāyati. Yo evarūpo cittassa āghāto paṭighāto paṭighaṃ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṃ doso dussanā dussitattaṃ byāpatti byāpajjanā byāpajjitattaṃ virodho paṭivirodho caṇḍikkaṃ asuropo anattamanatā cittassa—idaṃ vuccati paṭighasaññojanaṃ.</p>
<p><a class='ref sc' id='sc88' href='#sc88'>SC 88</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 198</a><a class='ref ms' id='ms29Dhs_1813' href='#ms29Dhs_1813'>Ms 29Dhs_1813</a><a class='ref msdiv' id='msdiv1121' href='#msdiv1121'>Msdiv 1121</a>Tattha katamaṃ mānasaññojanaṃ? Seyyohamasmīti māno, sadisohamasmīti māno, hīnohamasmīti māno. Yo evarūpo māno maññanā maññitattaṃ <span class='var' id='note101' title='uṇṇati uṇṇāmo (s1-3) | uṇṇati uṇṇamo (pts1)' href='#note101' title='uṇṇati uṇṇāmo (s1-3) | uṇṇati uṇṇamo (pts1)'>unnati unnamo</span> dhajo sampaggāho ketukamyatā cittassa—idaṃ vuccati mānasaññojanaṃ.</p>
<p><a class='ref sc' id='sc89' href='#sc89'>SC 89</a><a class='ref ms' id='ms29Dhs_1814' href='#ms29Dhs_1814'>Ms 29Dhs_1814</a><a class='ref msdiv' id='msdiv1122' href='#msdiv1122'>Msdiv 1122</a>Tattha katamaṃ diṭṭhisaññojanaṃ? Sassato lokoti vā, asassato lokoti vā, antavā lokoti vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā, hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti vā; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho <span class='var' id='note102' title='paṭiggāho (bj, s1-3, pts1, c1)' href='#note102' title='paṭiggāho (bj, s1-3, pts1, c1)'>patiṭṭhāho</span> abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—idaṃ vuccati diṭṭhisaññojanaṃ. Ṭhapetvā sīlabbataparāmāsasaññojanaṃ sabbāpi micchādiṭṭhi diṭṭhisaññojanaṃ.</p>
<p><a class='ref sc' id='sc90' href='#sc90'>SC 90</a><a class='ref ms' id='ms29Dhs_1815' href='#ms29Dhs_1815'>Ms 29Dhs_1815</a><a class='ref msdiv' id='msdiv1123' href='#msdiv1123'>Msdiv 1123</a>Tattha katamaṃ vicikicchāsaññojanaṃ? Satthari kaṅkhati vicikicchati, dhamme kaṅkhati vicikicchati, saṃghe kaṅkhati vicikicchati, sikkhāya kaṅkhati vicikicchati, pubbante kaṅkhati vicikicchati, aparante kaṅkhati vicikicchati, pubbantāparante kaṅkhati vicikicchati, idappaccayatā paṭiccasamuppannesu dhammesu kaṅkhati vicikicchati; yā evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsaggāho āsappanā parisappanā apariyogāhanā thambhitattaṃ cittassa manovilekho—idaṃ vuccati vicikicchāsaññojanaṃ.</p>
<p><a class='ref sc' id='sc91' href='#sc91'>SC 91</a><a class='ref ms' id='ms29Dhs_1816' href='#ms29Dhs_1816'>Ms 29Dhs_1816</a><a class='ref msdiv' id='msdiv1124' href='#msdiv1124'>Msdiv 1124</a>Tattha katamaṃ sīlabbataparāmāsasaññojanaṃ? Ito bahiddhā samaṇabrāhmaṇānaṃ sīlena suddhi vatena suddhi sīlabbatena suddhīti; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—idaṃ vuccati sīlabbataparāmāsasaññojanaṃ.</p>
<p><a class='ref sc' id='sc92' href='#sc92'>SC 92</a><a class='ref ms' id='ms29Dhs_1817' href='#ms29Dhs_1817'>Ms 29Dhs_1817</a><a class='ref msdiv' id='msdiv1125' href='#msdiv1125'>Msdiv 1125</a>Tattha katamaṃ bhavarāgasaññojanaṃ? Yo bhavesu bhavachando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosānaṃ—idaṃ vuccati bhavarāgasaññojanaṃ.</p>
<p><a class='ref sc' id='sc93' href='#sc93'>SC 93</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 199</a><a class='ref ms' id='ms29Dhs_1818' href='#ms29Dhs_1818'>Ms 29Dhs_1818</a><a class='ref msdiv' id='msdiv1126' href='#msdiv1126'>Msdiv 1126</a>Tattha katamaṃ issāsaññojanaṃ? Yā paralābhasakkāragarukāramānanavandanapūjanāsu issā issāyanā <span class='var' id='note103' title='usuyyā usuyyanā usuyitattaṃ (pts1) | ussuyā ussuyanā ussuyitattaṃ (mr)' href='#note103' title='usuyyā usuyyanā usuyitattaṃ (pts1) | ussuyā ussuyanā ussuyitattaṃ (mr)'>issāyitattaṃ usūyā usūyanā usūyitattaṃ</span>—idaṃ vuccati issāsaññojanaṃ.</p>
<p><a class='ref sc' id='sc94' href='#sc94'>SC 94</a><a class='ref ms' id='ms29Dhs_1819' href='#ms29Dhs_1819'>Ms 29Dhs_1819</a><a class='ref msdiv' id='msdiv1127' href='#msdiv1127'>Msdiv 1127</a>Tattha katamaṃ macchariyasaññojanaṃ? Pañca macchariyāni—āvāsamacchariyaṃ, kulamacchariyaṃ, lābhamacchariyaṃ, vaṇṇamacchariyaṃ, dhammamacchariyaṃ. Yaṃ evarūpaṃ maccheraṃ maccharāyanā maccharāyitattaṃ vevicchaṃ kadariyaṃ kaṭukañcukatā aggahitattaṃ cittassa—idaṃ vuccati macchariyasaññojanaṃ.</p>
<p><a class='ref sc' id='sc95' href='#sc95'>SC 95</a><a class='ref ms' id='ms29Dhs_1820' href='#ms29Dhs_1820'>Ms 29Dhs_1820</a><a class='ref msdiv' id='msdiv1128' href='#msdiv1128'>Msdiv 1128</a>Tattha katamaṃ avijjāsaññojanaṃ? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatā paṭiccasamuppannesu dhammesu aññāṇaṃ; yaṃ evarūpaṃ aññāṇaṃ adassanaṃ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṃ dummejjhaṃ bālyaṃ asampajaññaṃ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṃ avijjālaṅgī moho akusalamūlaṃ—idaṃ vuccati avijjāsaññojanaṃ.</p>
<p><a class='ref sc' id='sc96' href='#sc96'>SC 96</a><a class='ref ms' id='ms29Dhs_1821' href='#ms29Dhs_1821'>Ms 29Dhs_1821</a>Ime dhammā saññojanā.</p>
<p><a class='ref sc' id='sc97' href='#sc97'>SC 97</a><a class='ref ms' id='ms29Dhs_1822' href='#ms29Dhs_1822'>Ms 29Dhs_1822</a><a class='ref msdiv' id='msdiv1129' href='#msdiv1129'>Msdiv 1129</a>Katame dhammā no saññojanā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā no saññojanā.</p>
<h3>2.3.2.4.2. Saññojaniyaduka</h3>
<p><a class='ref sc' id='sc98' href='#sc98'>SC 98</a><a class='ref ms' id='ms29Dhs_1823' href='#ms29Dhs_1823'>Ms 29Dhs_1823</a><a class='ref msdiv' id='msdiv1130' href='#msdiv1130'>Msdiv 1130</a>Katame dhammā saññojaniyā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā saññojaniyā.</p>
<p><a class='ref sc' id='sc99' href='#sc99'>SC 99</a><a class='ref ms' id='ms29Dhs_1824' href='#ms29Dhs_1824'>Ms 29Dhs_1824</a><a class='ref msdiv' id='msdiv1131' href='#msdiv1131'>Msdiv 1131</a>Katame dhammā asaññojaniyā? Apariyāpannā maggā ca, maggaphalāni ca, asaṅkhatā ca dhātu—ime dhammā asaññojaniyā.</p>
<h3>2.3.2.4.3. Saññojanasampayuttaduka</h3>
<p><a class='ref sc' id='sc100' href='#sc100'>SC 100</a><a class='ref ms' id='ms29Dhs_1825' href='#ms29Dhs_1825'>Ms 29Dhs_1825</a><a class='ref msdiv' id='msdiv1132' href='#msdiv1132'>Msdiv 1132</a>Katame dhammā saññojanasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā saññojanasampayuttā.</p>
<p><a class='ref sc' id='sc101' href='#sc101'>SC 101</a><a class='ref ms' id='ms29Dhs_1826' href='#ms29Dhs_1826'>Ms 29Dhs_1826</a><a class='ref msdiv' id='msdiv1133' href='#msdiv1133'>Msdiv 1133</a>Katame dhammā saññojanavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā saññojanavippayuttā.</p>
<h3>2.3.2.4.4. Saññojanasaññojaniyaduka</h3>
<p><a class='ref sc' id='sc102' href='#sc102'>SC 102</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 200</a><a class='ref ms' id='ms29Dhs_1827' href='#ms29Dhs_1827'>Ms 29Dhs_1827</a><a class='ref msdiv' id='msdiv1134' href='#msdiv1134'>Msdiv 1134</a>Katame dhammā saññojanā ceva saññojaniyā ca? Tāneva saññojanāni saññojanā ceva saññojaniyā ca.</p>
<p><a class='ref sc' id='sc103' href='#sc103'>SC 103</a><a class='ref ms' id='ms29Dhs_1828' href='#ms29Dhs_1828'>Ms 29Dhs_1828</a><a class='ref msdiv' id='msdiv1135' href='#msdiv1135'>Msdiv 1135</a>Katame dhammā saññojaniyā ceva no ca saññojanā? Tehi dhammehi ye dhammā saññojaniyā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā saññojaniyā ceva no ca saññojanā.</p>
<h3>2.3.2.4.5. Saññojanasaññojanasampayuttaduka</h3>
<p><a class='ref sc' id='sc104' href='#sc104'>SC 104</a><a class='ref ms' id='ms29Dhs_1829' href='#ms29Dhs_1829'>Ms 29Dhs_1829</a><a class='ref msdiv' id='msdiv1136' href='#msdiv1136'>Msdiv 1136</a>Katame dhammā saññojanā ceva saññojanasampayuttā ca? Kāmarāgasaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ kāmarāgasaññojanena saññojanañceva saññojanasampayuttañca, paṭighasaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ paṭighasaññojanena saññojanañceva saññojanasampayuttañca, mānasaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ mānasaññojanena saññojanañceva saññojanasampayuttañca, diṭṭhisaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ diṭṭhisaññojanena saññojanañceva saññojanasampayuttañca, vicikicchāsaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ vicikicchāsaññojanena saññojanañceva saññojanasampayuttañca, sīlabbataparāmāsasaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ sīlabbataparāmāsasaññojanena saññojanañceva saññojanasampayuttañca, bhavarāgasaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ bhavarāgasaññojanena saññojanañceva saññojanasampayuttañca, issāsaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ issāsaññojanena saññojanañceva saññojanasampayuttañca, macchariyasaññojanaṃ avijjāsaññojanena saññojanañceva saññojanasampayuttañca, avijjāsaññojanaṃ macchariyasaññojanena saññojanañceva saññojanasampayuttañca—ime dhammā saññojanā ceva saññojanasampayuttā ca.</p>
<p><a class='ref sc' id='sc105' href='#sc105'>SC 105</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 201</a><a class='ref ms' id='ms29Dhs_1830' href='#ms29Dhs_1830'>Ms 29Dhs_1830</a><a class='ref msdiv' id='msdiv1137' href='#msdiv1137'>Msdiv 1137</a>Katame dhammā saññojanasampayuttā ceva no ca saññojanā? Tehi dhammehi ye dhammā sampayuttā, te dhamme ṭhapetvā vedanākkhandho … pe … viññāṇakkhandho—ime dhammā saññojanasampayuttā ceva no ca saññojanā.</p>
<h3>2.3.2.4.6. Saññojanavippayuttasaññojaniyaduka</h3>
<p><a class='ref sc' id='sc106' href='#sc106'>SC 106</a><a class='ref ms' id='ms29Dhs_1831' href='#ms29Dhs_1831'>Ms 29Dhs_1831</a><a class='ref msdiv' id='msdiv1138' href='#msdiv1138'>Msdiv 1138</a>Katame dhammā saññojanavippayuttā saññojaniyā? Tehi dhammehi ye dhammā vippayuttā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā saññojanavippayuttā saññojaniyā.</p>
<p><a class='ref sc' id='sc107' href='#sc107'>SC 107</a><a class='ref ms' id='ms29Dhs_1832' href='#ms29Dhs_1832'>Ms 29Dhs_1832</a><a class='ref msdiv' id='msdiv1139' href='#msdiv1139'>Msdiv 1139</a>Katame dhammā saññojanavippayuttā asaññojaniyā? Apariyāpannā maggā ca, maggaphalāni ca, asaṅkhatā ca dhātu—ime dhammā saññojanavippayuttā asaññojaniyā.</p>
<h2>2.3.2.5. Ganthagocchaka</h2>
<h3>2.3.2.5.1. Ganthaduka</h3>
<p><a class='ref sc' id='sc108' href='#sc108'>SC 108</a><a class='ref ms' id='ms29Dhs_1833' href='#ms29Dhs_1833'>Ms 29Dhs_1833</a><a class='ref msdiv' id='msdiv1140' href='#msdiv1140'>Msdiv 1140</a>Katame dhammā ganthā? Cattāro ganthā—abhijjhākāyagantho, byāpādo kāyagantho, sīlabbataparāmāso kāyagantho, idaṃ saccābhiniveso kāyagantho.</p>
<p><a class='ref sc' id='sc109' href='#sc109'>SC 109</a><a class='ref ms' id='ms29Dhs_1834' href='#ms29Dhs_1834'>Ms 29Dhs_1834</a><a class='ref msdiv' id='msdiv1141' href='#msdiv1141'>Msdiv 1141</a>Tattha katamo abhijjhākāyagantho? Yo rāgo sārāgo anunayo anurodho nandī nandīrāgo cittassa sārāgo icchā mucchā ajjhosānaṃ gedho paligedho saṅgo paṅko ejā māyā janikā sañjananī sibbinī jālinī saritā visattikā suttaṃ visaṭā āyūhinī dutiyā paṇidhi bhavanetti vanaṃ vanatho santhavo sineho apekkhā paṭibandhu āsā āsisanā āsisitattaṃ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappā jappanā jappitattaṃ loluppaṃ loluppāyanā loluppāyitattaṃ pucchañjikatā sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṃ āvaraṇaṃ nīvaraṇaṃ chādanaṃ bandhanaṃ upakkileso anusayo pariyuṭṭhānaṃ latā vevicchaṃ dukkhamūlaṃ dukkhanidānaṃ dukkhappabhavo mārapāso mārabaḷisaṃ māravisayo taṇhānadī taṇhājālaṃ taṇhāgaddulaṃ taṇhāsamuddo abhijjhā lobho akusalamūlaṃ—ayaṃ vuccati abhijjhākāyagantho.</p>
<p><a class='ref sc' id='sc110' href='#sc110'>SC 110</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 202</a><a class='ref ms' id='ms29Dhs_1835' href='#ms29Dhs_1835'>Ms 29Dhs_1835</a><a class='ref msdiv' id='msdiv1142' href='#msdiv1142'>Msdiv 1142</a>Tattha katamo byāpādo kāyagantho? Anatthaṃ me acarīti āghāto jāyati, anatthaṃ me caratīti āghāto jāyati, anatthaṃ me carissatīti āghāto jāyati, piyassa me manāpassa anatthaṃ acari … pe … anatthaṃ carati … pe … anatthaṃ carissatīti āghāto jāyati, appiyassa me amanāpassa atthaṃ acari … pe … atthaṃ carati … pe … atthaṃ carissatīti āghāto jāyati, aṭṭhāne vā pana āghāto jāyati. Yo evarūpo cittassa āghāto paṭighāto paṭighaṃ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṃ doso dussanā dussitattaṃ byāpatti byāpajjanā byāpajjitattaṃ virodho paṭivirodho caṇḍikkaṃ asuropo anattamanatā cittassa—ayaṃ vuccati byāpādo kāyagantho.</p>
<p><a class='ref sc' id='sc111' href='#sc111'>SC 111</a><a class='ref ms' id='ms29Dhs_1836' href='#ms29Dhs_1836'>Ms 29Dhs_1836</a><a class='ref msdiv' id='msdiv1143' href='#msdiv1143'>Msdiv 1143</a>Tattha katamo sīlabbataparāmāso kāyagantho? Ito bahiddhā samaṇabrāhmaṇānaṃ sīlena suddhi, vatena suddhi, sīlabbatena suddhīti; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—ayaṃ vuccati sīlabbataparāmāso kāyagantho.</p>
<p><a class='ref sc' id='sc112' href='#sc112'>SC 112</a><a class='ref ms' id='ms29Dhs_1837' href='#ms29Dhs_1837'>Ms 29Dhs_1837</a><a class='ref msdiv' id='msdiv1144' href='#msdiv1144'>Msdiv 1144</a>Tattha katamo idaṃsaccābhiniveso kāyagantho? Sassato loko, idameva saccaṃ moghamaññanti vā; asassato loko, idameva saccaṃ moghamaññanti vā; antavā loko, idameva saccaṃ moghamaññanti vā; anantavā loko, idameva saccaṃ moghamaññanti vā; taṃ jīvaṃ taṃ sarīraṃ, idameva saccaṃ moghamaññanti vā; aññaṃ jīvaṃ aññaṃ sarīraṃ, idameva saccaṃ moghamaññanti vā; hoti tathāgato paraṃ maraṇā, idameva saccaṃ moghamaññanti vā; na hoti tathāgato paraṃ maraṇā, idameva saccaṃ moghamaññanti vā; hoti ca na ca hoti tathāgato paraṃ maraṇā, idameva saccaṃ moghamaññanti vā; neva hoti na na hoti tathāgato paraṃ maraṇā, idameva saccaṃ moghamaññanti vā; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—ayaṃ vuccati idaṃsaccābhiniveso kāyagantho. Ṭhapetvā sīlabbataparāmāsaṃ kāyaganthaṃ sabbāpi micchādiṭṭhi idaṃsaccābhiniveso kāyagantho.</p>
<p><a class='ref sc' id='sc113' href='#sc113'>SC 113</a><a class='ref ms' id='ms29Dhs_1838' href='#ms29Dhs_1838'>Ms 29Dhs_1838</a>Ime dhammā ganthā.</p>
<p><a class='ref sc' id='sc114' href='#sc114'>SC 114</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 203</a><a class='ref ms' id='ms29Dhs_1839' href='#ms29Dhs_1839'>Ms 29Dhs_1839</a><a class='ref msdiv' id='msdiv1145' href='#msdiv1145'>Msdiv 1145</a>Katame dhammā no ganthā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā no ganthā.</p>
<h3>2.3.2.5.2. Ganthaniyaduka</h3>
<p><a class='ref sc' id='sc115' href='#sc115'>SC 115</a><a class='ref ms' id='ms29Dhs_1840' href='#ms29Dhs_1840'>Ms 29Dhs_1840</a><a class='ref msdiv' id='msdiv1146' href='#msdiv1146'>Msdiv 1146</a>Katame dhammā ganthaniyā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā ganthaniyā.</p>
<p><a class='ref sc' id='sc116' href='#sc116'>SC 116</a><a class='ref ms' id='ms29Dhs_1841' href='#ms29Dhs_1841'>Ms 29Dhs_1841</a><a class='ref msdiv' id='msdiv1147' href='#msdiv1147'>Msdiv 1147</a>Katame dhammā aganthaniyā? Apariyāpannā maggā ca, maggaphalāni ca, asaṅkhatā ca dhātu—ime dhammā aganthaniyā.</p>
<h3>2.3.2.5.3. Ganthasampayuttaduka</h3>
<p><a class='ref sc' id='sc117' href='#sc117'>SC 117</a><a class='ref ms' id='ms29Dhs_1842' href='#ms29Dhs_1842'>Ms 29Dhs_1842</a><a class='ref msdiv' id='msdiv1148' href='#msdiv1148'>Msdiv 1148</a>Katame dhammā ganthasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā ganthasampayuttā.</p>
<p><a class='ref sc' id='sc118' href='#sc118'>SC 118</a><a class='ref ms' id='ms29Dhs_1843' href='#ms29Dhs_1843'>Ms 29Dhs_1843</a><a class='ref msdiv' id='msdiv1149' href='#msdiv1149'>Msdiv 1149</a>Katame dhammā ganthavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho, sabbañca rūpaṃ asaṅkhatā ca dhātu—ime dhammā ganthavippayuttā.</p>
<h3>2.3.2.5.4. Ganthaganthaniyaduka</h3>
<p><a class='ref sc' id='sc119' href='#sc119'>SC 119</a><a class='ref ms' id='ms29Dhs_1844' href='#ms29Dhs_1844'>Ms 29Dhs_1844</a><a class='ref msdiv' id='msdiv1150' href='#msdiv1150'>Msdiv 1150</a>Katame dhammā ganthā ceva ganthaniyā ca? Teva ganthā ganthā ceva ganthaniyā ca.</p>
<p><a class='ref sc' id='sc120' href='#sc120'>SC 120</a><a class='ref ms' id='ms29Dhs_1845' href='#ms29Dhs_1845'>Ms 29Dhs_1845</a><a class='ref msdiv' id='msdiv1151' href='#msdiv1151'>Msdiv 1151</a>Katame dhammā ganthaniyā ceva no ca ganthā? Tehi dhammehi ye dhammā ganthaniyā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā ganthaniyā ceva no ca ganthā.</p>
<h3>2.3.2.5.5. Ganthaganthasampayuttaduka</h3>
<p><a class='ref sc' id='sc121' href='#sc121'>SC 121</a><a class='ref ms' id='ms29Dhs_1846' href='#ms29Dhs_1846'>Ms 29Dhs_1846</a><a class='ref msdiv' id='msdiv1152' href='#msdiv1152'>Msdiv 1152</a>Katame dhammā ganthā ceva ganthasampayuttā ca? Sīlabbataparāmāso kāyagantho abhijjhākāyaganthena gantho ceva ganthasampayutto ca, abhijjhākāyagantho sīlabbataparāmāsena kāyaganthena gantho ceva ganthasampayutto ca, idaṃsaccābhiniveso kāyagantho abhijjhākāyaganthena gantho ceva ganthasampayutto ca, abhijjhākāyagantho idaṃsaccābhinivesena kāyaganthena gantho ceva ganthasampayutto ca—ime dhammā ganthā ceva ganthasampayuttā ca.</p>
<p><a class='ref sc' id='sc122' href='#sc122'>SC 122</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 204</a><a class='ref ms' id='ms29Dhs_1847' href='#ms29Dhs_1847'>Ms 29Dhs_1847</a><a class='ref msdiv' id='msdiv1153' href='#msdiv1153'>Msdiv 1153</a>Katame dhammā ganthasampayuttā ceva no ca ganthā? Tehi dhammehi ye dhammā sampayuttā, te dhamme ṭhapetvā vedanākkhandho … pe … viññāṇakkhandho—ime dhammā ganthasampayuttā ceva no ca ganthā.</p>
<h3>2.3.2.5.6. Ganthavippayuttaganthaniyaduka</h3>
<p><a class='ref sc' id='sc123' href='#sc123'>SC 123</a><a class='ref ms' id='ms29Dhs_1848' href='#ms29Dhs_1848'>Ms 29Dhs_1848</a><a class='ref msdiv' id='msdiv1154' href='#msdiv1154'>Msdiv 1154</a>Katame dhammā ganthavippayuttā ganthaniyā? Tehi dhammehi ye dhammā vippayuttā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā ganthavippayuttā ganthaniyā.</p>
<p><a class='ref sc' id='sc124' href='#sc124'>SC 124</a><a class='ref ms' id='ms29Dhs_1849' href='#ms29Dhs_1849'>Ms 29Dhs_1849</a><a class='ref msdiv' id='msdiv1155' href='#msdiv1155'>Msdiv 1155</a>Katame dhammā ganthavippayuttā aganthaniyā? Apariyāpannā maggā ca, maggaphalāni ca, asaṅkhatā ca dhātu—ime dhammā ganthavippayuttā aganthaniyā.</p>
<h2>2.3.2.6. Oghagocchaka</h2>
<p><a class='ref sc' id='sc125' href='#sc125'>SC 125</a><a class='ref ms' id='ms29Dhs_1850' href='#ms29Dhs_1850'>Ms 29Dhs_1850</a><a class='ref msdiv' id='msdiv1156' href='#msdiv1156'>Msdiv 1156</a>Katame dhammā oghā? (<i>Cattāro oghā</i>) … pe … (<i>ime dhammā oghavippayuttā oghaniyā.</i>)</p>
<h2>2.3.2.7. Yogagocchaka</h2>
<p><a class='ref sc' id='sc126' href='#sc126'>SC 126</a><a class='ref ms' id='ms29Dhs_1851' href='#ms29Dhs_1851'>Ms 29Dhs_1851</a><a class='ref msdiv' id='msdiv1157' href='#msdiv1157'>Msdiv 1157</a>Katame dhammā yogā? (<i>Cattāro yogā</i>) … pe … (<i>ime dhammā yogavippayuttā yoganiyā.</i>)</p>
<h2>2.3.2.8. Nīvaraṇagocchaka</h2>
<h3>2.3.2.8.1. Nīvaraṇaduka</h3>
<p><a class='ref sc' id='sc127' href='#sc127'>SC 127</a><a class='ref ms' id='ms29Dhs_1852' href='#ms29Dhs_1852'>Ms 29Dhs_1852</a><a class='ref msdiv' id='msdiv1158' href='#msdiv1158'>Msdiv 1158</a>Katame dhammā nīvaraṇā? Cha <span class='var' id='note107' title='nīvaraṇāni (s1-3)' href='#note107' title='nīvaraṇāni (s1-3)'>nīvaraṇā</span>—kāmacchandanīvaraṇaṃ, byāpādanīvaraṇaṃ, thinamiddhanīvaraṇaṃ, uddhaccakukkuccanīvaraṇaṃ, vicikicchānīvaraṇaṃ, avijjānīvaraṇaṃ.</p>
<p><a class='ref sc' id='sc128' href='#sc128'>SC 128</a><a class='ref ms' id='ms29Dhs_1853' href='#ms29Dhs_1853'>Ms 29Dhs_1853</a><a class='ref msdiv' id='msdiv1159' href='#msdiv1159'>Msdiv 1159</a>Tattha katamaṃ kāmacchandanīvaraṇaṃ? Yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṃ—idaṃ vuccati kāmacchandanīvaraṇaṃ.</p>
<p><a class='ref sc' id='sc129' href='#sc129'>SC 129</a><a class='ref ms' id='ms29Dhs_1854' href='#ms29Dhs_1854'>Ms 29Dhs_1854</a><a class='ref msdiv' id='msdiv1160' href='#msdiv1160'>Msdiv 1160</a>Tattha katamaṃ byāpādanīvaraṇaṃ? Anatthaṃ me acarīti āghāto jāyati, anatthaṃ me caratīti āghāto jāyati; anatthaṃ me carissatīti āghāto jāyati; piyassa me manāpassa anatthaṃ acari … pe … anatthaṃ carati … pe … anatthaṃ carissatīti āghāto jāyati, appiyassa me amanāpassa atthaṃ acari … pe … atthaṃ carati … pe … atthaṃ carissatīti āghāto jāyati, aṭṭhāne vā pana āghāto jāyati. Yo evarūpo cittassa āghāto paṭighāto paṭighaṃ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṃ doso <span class='var' id='note108' title='dussanaṃ (si) | dūsanā (s1-3)' href='#note108' title='dussanaṃ (si) | dūsanā (s1-3)'>dussanā</span> dussitattaṃ byāpatti byāpajjanā byāpajjitattaṃ virodho paṭivirodho caṇḍikkaṃ asuropo anattamanatā cittassa—idaṃ vuccati byāpādanīvaraṇaṃ.</p>
<p><a class='ref sc' id='sc130' href='#sc130'>SC 130</a><a class='ref ms' id='ms29Dhs_1855' href='#ms29Dhs_1855'>Ms 29Dhs_1855</a><a class='ref msdiv' id='msdiv1161' href='#msdiv1161'>Msdiv 1161</a>Tattha katamaṃ <span class='var' id='note109' title='thīnamiddhanīvaraṇaṃ (bj, s1-3, pts1)' href='#note109' title='thīnamiddhanīvaraṇaṃ (bj, s1-3, pts1)'>thinamiddhanīvaraṇaṃ</span>? Atthi thinaṃ, atthi middhaṃ.</p>
<p><a class='ref sc' id='sc131' href='#sc131'>SC 131</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 205</a><a class='ref ms' id='ms29Dhs_1856' href='#ms29Dhs_1856'>Ms 29Dhs_1856</a><a class='ref msdiv' id='msdiv1162' href='#msdiv1162'>Msdiv 1162</a>Tattha katamaṃ thinaṃ? Yā cittassa akallatā akammaññatā olīyanā sallīyanā līnaṃ līyanā līyitattaṃ thinaṃ thiyanā thiyitattaṃ cittassa—idaṃ vuccati thinaṃ.</p>
<p><a class='ref sc' id='sc132' href='#sc132'>SC 132</a><a class='ref ms' id='ms29Dhs_1857' href='#ms29Dhs_1857'>Ms 29Dhs_1857</a><a class='ref msdiv' id='msdiv1163' href='#msdiv1163'>Msdiv 1163</a>Tattha katamaṃ middhaṃ? Yā kāyassa akallatā akammaññatā onāho pariyonāho antosamorodho middhaṃ soppaṃ pacalāyikā soppaṃ supanā supitattaṃ—idaṃ vuccati middhaṃ. Iti idañca thinaṃ, idañca middhaṃ—idaṃ vuccati thinamiddhanīvaraṇaṃ.</p>
<p><a class='ref sc' id='sc133' href='#sc133'>SC 133</a><a class='ref ms' id='ms29Dhs_1858' href='#ms29Dhs_1858'>Ms 29Dhs_1858</a><a class='ref msdiv' id='msdiv1164' href='#msdiv1164'>Msdiv 1164</a>Tattha katamaṃ uddhaccakukkuccanīvaraṇaṃ? Atthi uddhaccaṃ, atthi kukkuccaṃ.</p>
<p><a class='ref sc' id='sc134' href='#sc134'>SC 134</a><a class='ref ms' id='ms29Dhs_1859' href='#ms29Dhs_1859'>Ms 29Dhs_1859</a><a class='ref msdiv' id='msdiv1165' href='#msdiv1165'>Msdiv 1165</a>Tattha katamaṃ uddhaccaṃ? Yaṃ cittassa uddhaccaṃ avūpasamo cetaso vikkhepo bhantattaṃ cittassa—idaṃ vuccati uddhaccaṃ.</p>
<p><a class='ref sc' id='sc135' href='#sc135'>SC 135</a><a class='ref ms' id='ms29Dhs_1860' href='#ms29Dhs_1860'>Ms 29Dhs_1860</a><a class='ref msdiv' id='msdiv1166' href='#msdiv1166'>Msdiv 1166</a>Tattha katamaṃ kukkuccaṃ? Akappiye kappiyasaññitā, kappiye akappiyasaññitā, avajje vajjasaññitā, vajje avajjasaññitā. Yaṃ evarūpaṃ kukkuccaṃ kukkuccāyanā kukkuccāyitattaṃ cetaso vippaṭisāro manovilekho—idaṃ vuccati kukkuccaṃ. Iti idañca uddhaccaṃ, idañca kukkuccaṃ—idaṃ vuccati uddhaccakukkuccanīvaraṇaṃ.</p>
<p><a class='ref sc' id='sc136' href='#sc136'>SC 136</a><a class='ref ms' id='ms29Dhs_1861' href='#ms29Dhs_1861'>Ms 29Dhs_1861</a><a class='ref msdiv' id='msdiv1167' href='#msdiv1167'>Msdiv 1167</a>Tattha katamaṃ vicikicchānīvaraṇaṃ? Satthari kaṅkhati vicikicchati, dhamme kaṅkhati vicikicchati, saṃghe kaṅkhati vicikicchati, sikkhāya kaṅkhati vicikicchati, pubbante kaṅkhati vicikicchati, aparante kaṅkhati vicikicchati, pubbantāparante kaṅkhati vicikicchati, idappaccayatā paṭiccasamuppannesu dhammesu kaṅkhati vicikicchati. Yā evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsaggāho āsappanā parisappanā apariyogāhanā thambhitattaṃ cittassa manovilekho—idaṃ vuccati vicikicchānīvaraṇaṃ.</p>
<p><a class='ref sc' id='sc137' href='#sc137'>SC 137</a><a class='ref ms' id='ms29Dhs_1862' href='#ms29Dhs_1862'>Ms 29Dhs_1862</a><a class='ref msdiv' id='msdiv1168' href='#msdiv1168'>Msdiv 1168</a>Tattha katamaṃ avijjānīvaraṇaṃ? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatā paṭiccasamuppannesu dhammesu aññāṇaṃ; yaṃ evarūpaṃ aññāṇaṃ adassanaṃ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṃ dummejjhaṃ bālyaṃ asampajaññaṃ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṃ avijjālaṅgī moho akusalamūlaṃ—idaṃ vuccati avijjānīvaraṇaṃ.</p>
<p><a class='ref sc' id='sc138' href='#sc138'>SC 138</a><a class='ref ms' id='ms29Dhs_1863' href='#ms29Dhs_1863'>Ms 29Dhs_1863</a>Ime dhammā nīvaraṇā.</p>
<p><a class='ref sc' id='sc139' href='#sc139'>SC 139</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 206</a><a class='ref ms' id='ms29Dhs_1864' href='#ms29Dhs_1864'>Ms 29Dhs_1864</a><a class='ref msdiv' id='msdiv1169' href='#msdiv1169'>Msdiv 1169</a>Katame dhammā no nīvaraṇā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā no nīvaraṇā.</p>
<h3>2.3.2.8.2. Nīvaraṇiyaduka</h3>
<p><a class='ref sc' id='sc140' href='#sc140'>SC 140</a><a class='ref ms' id='ms29Dhs_1865' href='#ms29Dhs_1865'>Ms 29Dhs_1865</a><a class='ref msdiv' id='msdiv1170' href='#msdiv1170'>Msdiv 1170</a>Katame dhammā nīvaraṇiyā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā nīvaraṇiyā.</p>
<p><a class='ref sc' id='sc141' href='#sc141'>SC 141</a><a class='ref ms' id='ms29Dhs_1866' href='#ms29Dhs_1866'>Ms 29Dhs_1866</a><a class='ref msdiv' id='msdiv1171' href='#msdiv1171'>Msdiv 1171</a>Katame dhammā anīvaraṇiyā? Apariyāpannā maggā ca, maggaphalāni ca, asaṅkhatā ca dhātu—ime dhammā anīvaraṇiyā.</p>
<h3>2.3.2.8.3. Nīvaraṇasampayuttaduka</h3>
<p><a class='ref sc' id='sc142' href='#sc142'>SC 142</a><a class='ref ms' id='ms29Dhs_1867' href='#ms29Dhs_1867'>Ms 29Dhs_1867</a><a class='ref msdiv' id='msdiv1172' href='#msdiv1172'>Msdiv 1172</a>Katame dhammā nīvaraṇasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā nīvaraṇasampayuttā.</p>
<p><a class='ref sc' id='sc143' href='#sc143'>SC 143</a><a class='ref ms' id='ms29Dhs_1868' href='#ms29Dhs_1868'>Ms 29Dhs_1868</a><a class='ref msdiv' id='msdiv1173' href='#msdiv1173'>Msdiv 1173</a>Katame dhammā nīvaraṇavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā nīvaraṇavippayuttā.</p>
<h3>2.3.2.8.4. Nīvaraṇanīvaraṇiyaduka</h3>
<p><a class='ref sc' id='sc144' href='#sc144'>SC 144</a><a class='ref ms' id='ms29Dhs_1869' href='#ms29Dhs_1869'>Ms 29Dhs_1869</a><a class='ref msdiv' id='msdiv1174' href='#msdiv1174'>Msdiv 1174</a>Katame dhammā nīvaraṇā ceva nīvaraṇiyā ca? Tāneva nīvaraṇāni nīvaraṇā ceva nīvaraṇiyā ca.</p>
<p><a class='ref sc' id='sc145' href='#sc145'>SC 145</a><a class='ref ms' id='ms29Dhs_1870' href='#ms29Dhs_1870'>Ms 29Dhs_1870</a><a class='ref msdiv' id='msdiv1175' href='#msdiv1175'>Msdiv 1175</a>Katame dhammā nīvaraṇiyā ceva no ca nīvaraṇā? Tehi dhammehi ye dhammā nīvaraṇiyā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā nīvaraṇiyā ceva no ca nīvaraṇā.</p>
<h3>2.3.2.8.5. Nīvaraṇanīvaraṇasampayuttaduka</h3>
<p><a class='ref sc' id='sc146' href='#sc146'>SC 146</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 207</a><a class='ref ms' id='ms29Dhs_1871' href='#ms29Dhs_1871'>Ms 29Dhs_1871</a><a class='ref msdiv' id='msdiv1176' href='#msdiv1176'>Msdiv 1176</a>Katame dhammā nīvaraṇā ceva nīvaraṇasampayuttā ca? Kāmacchandanīvaraṇaṃ avijjānīvaraṇena nīvaraṇañceva nīvaraṇasampayuttañca, avijjānīvaraṇaṃ kāmacchandanīvaraṇena nīvaraṇañceva nīvaraṇasampayuttañca, byāpādanīvaraṇaṃ avijjānīvaraṇena nīvaraṇañceva nīvaraṇasampayuttañca, avijjānīvaraṇaṃ byāpādanīvaraṇena nīvaraṇañceva nīvaraṇasampayuttañca, thinamiddhanīvaraṇaṃ avijjānīvaraṇena nīvaraṇañceva nīvaraṇasampayuttañca, avijjānīvaraṇaṃ thinamiddhanīvaraṇena nīvaraṇañceva nīvaraṇasampayuttañca, uddhaccanīvaraṇaṃ avijjānīvaraṇena nīvaraṇañceva nīvaraṇasampayuttañca, avijjānīvaraṇaṃ uddhaccanīvaraṇena nīvaraṇañceva nīvaraṇasampayuttañca, kukkuccanīvaraṇaṃ avijjānīvaraṇena nīvaraṇañceva nīvaraṇasampayuttañca, avijjānīvaraṇaṃ kukkuccanīvaraṇena nīvaraṇañceva nīvaraṇasampayuttañca, vicikicchānīvaraṇaṃ avijjānīvaraṇena nīvaraṇañceva nīvaraṇasampayuttañca, avijjānīvaraṇaṃ vicikicchānīvaraṇena nīvaraṇañceva nīvaraṇasampayuttañca, kāmacchandanīvaraṇaṃ uddhaccanīvaraṇena nīvaraṇañceva nīvaraṇasampayuttañca, uddhaccanīvaraṇaṃ kāmacchandanīvaraṇena nīvaraṇañceva nīvaraṇasampayuttañca, byāpādanīvaraṇaṃ uddhaccanīvaraṇena nīvaraṇañceva nīvaraṇasampayuttañca, uddhaccanīvaraṇaṃ byāpādanīvaraṇena nīvaraṇañceva nīvaraṇasampayuttañca, thinamiddhanīvaraṇaṃ uddhaccanīvaraṇena nīvaraṇañceva nīvaraṇasampayuttañca, uddhaccanīvaraṇaṃ thinamiddhanīvaraṇena nīvaraṇañceva nīvaraṇasampayuttañca, kukkuccanīvaraṇaṃ uddhaccanīvaraṇena nīvaraṇañceva nīvaraṇasampayuttañca, uddhaccanīvaraṇaṃ kukkuccanīvaraṇena nīvaraṇañceva nīvaraṇasampayuttañca, vicikicchānīvaraṇaṃ uddhaccanīvaraṇena nīvaraṇañceva nīvaraṇasampayuttañca, uddhaccanīvaraṇaṃ vicikicchānīvaraṇena nīvaraṇañceva nīvaraṇasampayuttañca, avijjānīvaraṇaṃ uddhaccanīvaraṇena nīvaraṇañceva nīvaraṇasampayuttañca, uddhaccanīvaraṇaṃ avijjānīvaraṇena nīvaraṇañceva nīvaraṇasampayuttañca—ime dhammā nīvaraṇā ceva nīvaraṇasampayuttā ca.</p>
<p><a class='ref sc' id='sc147' href='#sc147'>SC 147</a><a class='ref ms' id='ms29Dhs_1872' href='#ms29Dhs_1872'>Ms 29Dhs_1872</a><a class='ref msdiv' id='msdiv1177' href='#msdiv1177'>Msdiv 1177</a>Katame dhammā nīvaraṇasampayuttā ceva no ca nīvaraṇā? Tehi dhammehi ye dhammā sampayuttā, te dhamme ṭhapetvā vedanākkhandho … pe … viññāṇakkhandho—ime dhammā nīvaraṇasampayuttā ceva no ca nīvaraṇā.</p>
<h3>2.3.2.8.6. Nīvaraṇavippayuttanīvaraṇiyaduka</h3>
<p><a class='ref sc' id='sc148' href='#sc148'>SC 148</a><a class='ref ms' id='ms29Dhs_1873' href='#ms29Dhs_1873'>Ms 29Dhs_1873</a><a class='ref msdiv' id='msdiv1178' href='#msdiv1178'>Msdiv 1178</a>Katame dhammā nīvaraṇavippayuttā nīvaraṇiyā? Tehi dhammehi ye dhammā vippayuttā sāsavā kusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā nīvaraṇavippayuttā nīvaraṇiyā.</p>
<p><a class='ref sc' id='sc149' href='#sc149'>SC 149</a><a class='ref ms' id='ms29Dhs_1874' href='#ms29Dhs_1874'>Ms 29Dhs_1874</a><a class='ref msdiv' id='msdiv1179' href='#msdiv1179'>Msdiv 1179</a>Katame dhammā nīvaraṇavippayuttā anīvaraṇiyā? Apariyāpannā maggā ca, maggaphalāni ca, asaṅkhatā ca dhātu—ime dhammā nīvaraṇavippayuttā anīvaraṇiyā.</p>
<h2>2.3.2.9. Parāmāsagocchaka</h2>
<h3>2.3.2.9.1. Parāmāsaduka</h3>
<p><a class='ref sc' id='sc150' href='#sc150'>SC 150</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 208</a><a class='ref ms' id='ms29Dhs_1875' href='#ms29Dhs_1875'>Ms 29Dhs_1875</a><a class='ref msdiv' id='msdiv1180' href='#msdiv1180'>Msdiv 1180</a>Katame dhammā parāmāsā? Diṭṭhiparāmāso.</p>
<p><a class='ref sc' id='sc151' href='#sc151'>SC 151</a><a class='ref ms' id='ms29Dhs_1876' href='#ms29Dhs_1876'>Ms 29Dhs_1876</a><a class='ref msdiv' id='msdiv1181' href='#msdiv1181'>Msdiv 1181</a>Tattha katamo diṭṭhiparāmāso? Sassato lokoti vā, asassato lokoti vā, antavā lokoti vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā, hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti vā; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—ayaṃ vuccati diṭṭhiparāmāso. Sabbāpi micchādiṭṭhi diṭṭhiparāmāso.</p>
<p><a class='ref sc' id='sc152' href='#sc152'>SC 152</a><a class='ref ms' id='ms29Dhs_1877' href='#ms29Dhs_1877'>Ms 29Dhs_1877</a>Ime dhammā parāmāsā.</p>
<p><a class='ref sc' id='sc153' href='#sc153'>SC 153</a><a class='ref ms' id='ms29Dhs_1878' href='#ms29Dhs_1878'>Ms 29Dhs_1878</a><a class='ref msdiv' id='msdiv1182' href='#msdiv1182'>Msdiv 1182</a>Katame dhammā no parāmāsā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā no parāmāsā.</p>
<h3>2.3.2.9.2. Parāmaṭṭhaduka</h3>
<p><a class='ref sc' id='sc154' href='#sc154'>SC 154</a><a class='ref ms' id='ms29Dhs_1879' href='#ms29Dhs_1879'>Ms 29Dhs_1879</a><a class='ref msdiv' id='msdiv1183' href='#msdiv1183'>Msdiv 1183</a>Katame dhammā parāmaṭṭhā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā parāmaṭṭhā.</p>
<p><a class='ref sc' id='sc155' href='#sc155'>SC 155</a><a class='ref ms' id='ms29Dhs_1880' href='#ms29Dhs_1880'>Ms 29Dhs_1880</a><a class='ref msdiv' id='msdiv1184' href='#msdiv1184'>Msdiv 1184</a>Katame dhammā aparāmaṭṭhā? Apariyāpannā maggā ca, maggaphalāni ca, asaṅkhatā ca dhātu—ime dhammā aparāmaṭṭhā.</p>
<h3>2.3.2.9.3. Parāmāsasampayuttaduka</h3>
<p><a class='ref sc' id='sc156' href='#sc156'>SC 156</a><a class='ref ms' id='ms29Dhs_1881' href='#ms29Dhs_1881'>Ms 29Dhs_1881</a><a class='ref msdiv' id='msdiv1185' href='#msdiv1185'>Msdiv 1185</a>Katame dhammā parāmāsasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā parāmāsasampayuttā.</p>
<p><a class='ref sc' id='sc157' href='#sc157'>SC 157</a><a class='ref ms' id='ms29Dhs_1882' href='#ms29Dhs_1882'>Ms 29Dhs_1882</a><a class='ref msdiv' id='msdiv1186' href='#msdiv1186'>Msdiv 1186</a>Katame dhammā parāmāsavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā parāmāsavippayuttā.</p>
<h3>2.3.2.9.4. Parāmāsaparāmaṭṭhaduka</h3>
<p><a class='ref sc' id='sc158' href='#sc158'>SC 158</a><a class='ref ms' id='ms29Dhs_1883' href='#ms29Dhs_1883'>Ms 29Dhs_1883</a><a class='ref msdiv' id='msdiv1187' href='#msdiv1187'>Msdiv 1187</a>Katame dhammā parāmāsā ceva parāmaṭṭhā ca? Sveva parāmāso parāmāso ceva parāmaṭṭho ca.</p>
<p><a class='ref sc' id='sc159' href='#sc159'>SC 159</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 209</a><a class='ref ms' id='ms29Dhs_1884' href='#ms29Dhs_1884'>Ms 29Dhs_1884</a><a class='ref msdiv' id='msdiv1188' href='#msdiv1188'>Msdiv 1188</a>Katame dhammā parāmaṭṭhā ceva no ca parāmāsā? Tehi dhammehi ye dhammā parāmaṭṭhā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā parāmaṭṭhā ceva no ca parāmāsā.</p>
<h3>2.3.2.9.5. Parāmāsavippayuttaparāmaṭṭhaduka</h3>
<p><a class='ref sc' id='sc160' href='#sc160'>SC 160</a><a class='ref ms' id='ms29Dhs_1885' href='#ms29Dhs_1885'>Ms 29Dhs_1885</a><a class='ref msdiv' id='msdiv1189' href='#msdiv1189'>Msdiv 1189</a>Katame dhammā parāmāsavippayuttā parāmaṭṭhā? Tehi dhammehi ye dhammā vippayuttā sāsavā kusalākusalābyākatā dhammā kāmāvacarā, rūpāvacarā arūpāvacarā; rūpakkhandho … pe … viññāṇakkhandho—ime dhammā parāmāsavippayuttā parāmaṭṭhā.</p>
<p><a class='ref sc' id='sc161' href='#sc161'>SC 161</a><a class='ref ms' id='ms29Dhs_1886' href='#ms29Dhs_1886'>Ms 29Dhs_1886</a><a class='ref msdiv' id='msdiv1190' href='#msdiv1190'>Msdiv 1190</a>Katame dhammā parāmāsavippayuttā aparāmaṭṭhā? Apariyāpannā maggā ca, maggaphalāni ca, asaṅkhatā ca dhātu—ime dhammā parāmāsavippayuttā aparāmaṭṭhā.</p>
<h2>2.3.2.10. Mahantaraduka</h2>
<h3>2.3.2.10.1. Sārammaṇaduka</h3>
<p><a class='ref sc' id='sc162' href='#sc162'>SC 162</a><a class='ref ms' id='ms29Dhs_1887' href='#ms29Dhs_1887'>Ms 29Dhs_1887</a><a class='ref msdiv' id='msdiv1191' href='#msdiv1191'>Msdiv 1191</a>Katame dhammā sārammaṇā? Vedanākkhandho, saññākkhandho, saṅkhārakkhandho, viññāṇakkhandho—ime dhammā sārammaṇā.</p>
<p><a class='ref sc' id='sc163' href='#sc163'>SC 163</a><a class='ref ms' id='ms29Dhs_1888' href='#ms29Dhs_1888'>Ms 29Dhs_1888</a><a class='ref msdiv' id='msdiv1192' href='#msdiv1192'>Msdiv 1192</a>Katame dhammā anārammaṇā? Sabbañca rūpaṃ, asaṅkhatā ca dhātu—ime dhammā anārammaṇā.</p>
<h3>2.3.2.10.2. Cittaduka</h3>
<p><a class='ref sc' id='sc164' href='#sc164'>SC 164</a><a class='ref ms' id='ms29Dhs_1889' href='#ms29Dhs_1889'>Ms 29Dhs_1889</a><a class='ref msdiv' id='msdiv1193' href='#msdiv1193'>Msdiv 1193</a>Katame dhammā cittā? Cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ, kāyaviññāṇaṃ, manodhātu, manoviññāṇadhātu—ime dhammā cittā.</p>
<p><a class='ref sc' id='sc165' href='#sc165'>SC 165</a><a class='ref ms' id='ms29Dhs_1890' href='#ms29Dhs_1890'>Ms 29Dhs_1890</a><a class='ref msdiv' id='msdiv1194' href='#msdiv1194'>Msdiv 1194</a>Katame dhammā no cittā? Vedanākkhandho, saññākkhandho, saṅkhārakkhandho, sabbañca rūpaṃ, asaṅkhatā ca dhātu—ime dhammā no cittā.</p>
<h3>2.3.2.10.3. Cetasikaduka</h3>
<p><a class='ref sc' id='sc166' href='#sc166'>SC 166</a><a class='ref ms' id='ms29Dhs_1891' href='#ms29Dhs_1891'>Ms 29Dhs_1891</a><a class='ref msdiv' id='msdiv1195' href='#msdiv1195'>Msdiv 1195</a>Katame dhammā cetasikā? Vedanākkhandho, saññākkhandho, saṅkhārakkhandho—ime dhammā cetasikā.</p>
<p><a class='ref sc' id='sc167' href='#sc167'>SC 167</a><a class='ref ms' id='ms29Dhs_1892' href='#ms29Dhs_1892'>Ms 29Dhs_1892</a><a class='ref msdiv' id='msdiv1196' href='#msdiv1196'>Msdiv 1196</a>Katame dhammā acetasikā? Cittañca, sabbañca rūpaṃ, asaṅkhatā ca dhātu—ime dhammā acetasikā.</p>
<h3>2.3.2.10.4. Cittasampayuttaduka</h3>
<p><a class='ref sc' id='sc168' href='#sc168'>SC 168</a><a class='ref ms' id='ms29Dhs_1893' href='#ms29Dhs_1893'>Ms 29Dhs_1893</a><a class='ref msdiv' id='msdiv1197' href='#msdiv1197'>Msdiv 1197</a>Katame dhammā cittasampayuttā? Vedanākkhandho, saññākkhandho, saṅkhārakkhandho—ime dhammā cittasampayuttā.</p>
<p><a class='ref sc' id='sc169' href='#sc169'>SC 169</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 210</a><a class='ref ms' id='ms29Dhs_1894' href='#ms29Dhs_1894'>Ms 29Dhs_1894</a><a class='ref msdiv' id='msdiv1198' href='#msdiv1198'>Msdiv 1198</a>Katame dhammā cittavippayuttā? Sabbañca rūpaṃ, asaṅkhatā ca dhātu—ime dhammā cittavippayuttā. Cittaṃ na vattabbaṃ—cittena sampayuttantipi, cittena vippayuttantipi.</p>
<h3>2.3.2.10.5. Cittasaṃsaṭṭhaduka</h3>
<p><a class='ref sc' id='sc170' href='#sc170'>SC 170</a><a class='ref ms' id='ms29Dhs_1895' href='#ms29Dhs_1895'>Ms 29Dhs_1895</a><a class='ref msdiv' id='msdiv1199' href='#msdiv1199'>Msdiv 1199</a>Katame dhammā cittasaṃsaṭṭhā? Vedanākkhandho, saññākkhandho, saṅkhārakkhandho— ime dhammā cittasaṃsaṭṭhā.</p>
<p><a class='ref sc' id='sc171' href='#sc171'>SC 171</a><a class='ref ms' id='ms29Dhs_1896' href='#ms29Dhs_1896'>Ms 29Dhs_1896</a><a class='ref msdiv' id='msdiv1200' href='#msdiv1200'>Msdiv 1200</a>Katame dhammā cittavisaṃsaṭṭhā? Sabbañca rūpaṃ, asaṅkhatā ca dhātu—ime dhammā cittavisaṃsaṭṭhā. Cittaṃ na vattabbaṃ—cittena saṃsaṭṭhantipi, cittena visaṃsaṭṭhantipi.</p>
<h3>2.3.2.10.6. Cittasamuṭṭhānaduka</h3>
<p><a class='ref sc' id='sc172' href='#sc172'>SC 172</a><a class='ref ms' id='ms29Dhs_1897' href='#ms29Dhs_1897'>Ms 29Dhs_1897</a><a class='ref msdiv' id='msdiv1201' href='#msdiv1201'>Msdiv 1201</a>Katame dhammā cittasamuṭṭhānā? Vedanākkhandho, saññākkhandho, saṅkhārakkhandho; kāyaviññatti vacīviññatti; yaṃ vā panaññampi atthi rūpaṃ cittajaṃ cittahetukaṃ cittasamuṭṭhānaṃ rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ ākāsadhātu āpodhātu rūpassa lahutā rūpassa mudutā rūpassa kammaññatā rūpassa upacayo rūpassa santati kabaḷīkāro āhāro—ime dhammā cittasamuṭṭhānā.</p>
<p><a class='ref sc' id='sc173' href='#sc173'>SC 173</a><a class='ref ms' id='ms29Dhs_1898' href='#ms29Dhs_1898'>Ms 29Dhs_1898</a><a class='ref msdiv' id='msdiv1202' href='#msdiv1202'>Msdiv 1202</a>Katame dhammā no cittasamuṭṭhānā? Cittañca, avasesañca rūpaṃ, asaṅkhatā ca dhātu—ime dhammā no cittasamuṭṭhānā.</p>
<h3>2.3.2.10.7. Cittasahabhūduka</h3>
<p><a class='ref sc' id='sc174' href='#sc174'>SC 174</a><a class='ref ms' id='ms29Dhs_1899' href='#ms29Dhs_1899'>Ms 29Dhs_1899</a><a class='ref msdiv' id='msdiv1203' href='#msdiv1203'>Msdiv 1203</a>Katame dhammā cittasahabhuno? Vedanākkhandho, saññākkhandho, saṅkhārakkhandho, kāyaviññatti, vacīviññatti—ime dhammā cittasahabhuno.</p>
<p><a class='ref sc' id='sc175' href='#sc175'>SC 175</a><a class='ref ms' id='ms29Dhs_1900' href='#ms29Dhs_1900'>Ms 29Dhs_1900</a><a class='ref msdiv' id='msdiv1204' href='#msdiv1204'>Msdiv 1204</a>Katame dhammā no cittasahabhuno? Cittañca, avasesañca rūpaṃ, asaṅkhatā ca dhātu—ime dhammā no cittasahabhuno.</p>
<h3>2.3.2.10.8. Cittānuparivattiduka</h3>
<p><a class='ref sc' id='sc176' href='#sc176'>SC 176</a><a class='ref ms' id='ms29Dhs_1901' href='#ms29Dhs_1901'>Ms 29Dhs_1901</a><a class='ref msdiv' id='msdiv1205' href='#msdiv1205'>Msdiv 1205</a>Katame dhammā cittānuparivattino? Vedanākkhandho, saññākkhandho, saṅkhārakkhandho, kāyaviññatti, vacīviññatti—ime dhammā cittānuparivattino.</p>
<p><a class='ref sc' id='sc177' href='#sc177'>SC 177</a><a class='ref ms' id='ms29Dhs_1902' href='#ms29Dhs_1902'>Ms 29Dhs_1902</a><a class='ref msdiv' id='msdiv1206' href='#msdiv1206'>Msdiv 1206</a>Katame dhammā no cittānuparivattino? Cittañca, avasesañca rūpaṃ, asaṅkhatā ca dhātu—ime dhammā no cittānuparivattino.</p>
<h3>2.3.2.10.9. Cittasaṃsaṭṭhasamuṭṭhānaduka</h3>
<p><a class='ref sc' id='sc178' href='#sc178'>SC 178</a><a class='ref ms' id='ms29Dhs_1903' href='#ms29Dhs_1903'>Ms 29Dhs_1903</a><a class='ref msdiv' id='msdiv1207' href='#msdiv1207'>Msdiv 1207</a>Katame dhammā cittasaṃsaṭṭhasamuṭṭhānā? Vedanākkhandho, saññākkhandho, saṅkhārakkhandho—ime dhammā cittasaṃsaṭṭhasamuṭṭhānā.</p>
<p><a class='ref sc' id='sc179' href='#sc179'>SC 179</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 211</a><a class='ref ms' id='ms29Dhs_1904' href='#ms29Dhs_1904'>Ms 29Dhs_1904</a><a class='ref msdiv' id='msdiv1208' href='#msdiv1208'>Msdiv 1208</a>Katame dhammā no cittasaṃsaṭṭhasamuṭṭhānā? Cittañca, sabbañca rūpaṃ, asaṅkhatā ca dhātu—ime dhammā no cittasaṃsaṭṭhasamuṭṭhānā.</p>
<h3>2.3.2.10.10. Cittasaṃsaṭṭhasamuṭṭhānasahabhūduka</h3>
<p><a class='ref sc' id='sc180' href='#sc180'>SC 180</a><a class='ref ms' id='ms29Dhs_1905' href='#ms29Dhs_1905'>Ms 29Dhs_1905</a><a class='ref msdiv' id='msdiv1209' href='#msdiv1209'>Msdiv 1209</a>Katame dhammā cittasaṃsaṭṭhasamuṭṭhānasahabhuno? Vedanākkhandho, saññākkhandho, saṅkhārakkhandho—ime dhammā cittasaṃsaṭṭhasamuṭṭhānasahabhuno.</p>
<p><a class='ref sc' id='sc181' href='#sc181'>SC 181</a><a class='ref ms' id='ms29Dhs_1906' href='#ms29Dhs_1906'>Ms 29Dhs_1906</a><a class='ref msdiv' id='msdiv1210' href='#msdiv1210'>Msdiv 1210</a>Katame dhammā no cittasaṃsaṭṭhasamuṭṭhānasahabhuno? Cittañca, sabbañca rūpaṃ, asaṅkhatā ca dhātu—ime dhammā no cittasaṃsaṭṭhasamuṭṭhānasahabhuno.</p>
<h3>2.3.2.10.11. Cittasaṃsaṭṭhasamuṭṭhānānuparivattiduka</h3>
<p><a class='ref sc' id='sc182' href='#sc182'>SC 182</a><a class='ref ms' id='ms29Dhs_1907' href='#ms29Dhs_1907'>Ms 29Dhs_1907</a><a class='ref msdiv' id='msdiv1211' href='#msdiv1211'>Msdiv 1211</a>Katame dhammā cittasaṃsaṭṭhasamuṭṭhānānuparivattino? Vedanākkhandho, saññākkhandho, saṅkhārakkhandho—ime dhammā cittasaṃsaṭṭhasamuṭṭhānānuparivattino.</p>
<p><a class='ref sc' id='sc183' href='#sc183'>SC 183</a><a class='ref ms' id='ms29Dhs_1908' href='#ms29Dhs_1908'>Ms 29Dhs_1908</a><a class='ref msdiv' id='msdiv1212' href='#msdiv1212'>Msdiv 1212</a>Katame dhammā no cittasaṃsaṭṭhasamuṭṭhānānuparivattino? Cittañca, sabbañca rūpaṃ, asaṅkhatā ca dhātu—ime dhammā no cittasaṃsaṭṭhasamuṭṭhānānuparivattino.</p>
<h3>2.3.2.10.12. Ajjhattikaduka</h3>
<p><a class='ref sc' id='sc184' href='#sc184'>SC 184</a><a class='ref ms' id='ms29Dhs_1909' href='#ms29Dhs_1909'>Ms 29Dhs_1909</a><a class='ref msdiv' id='msdiv1213' href='#msdiv1213'>Msdiv 1213</a>Katame dhammā ajjhattikā? Cakkhāyatanaṃ … pe … manāyatanaṃ—ime dhammā ajjhattikā.</p>
<p><a class='ref sc' id='sc185' href='#sc185'>SC 185</a><a class='ref ms' id='ms29Dhs_1910' href='#ms29Dhs_1910'>Ms 29Dhs_1910</a><a class='ref msdiv' id='msdiv1214' href='#msdiv1214'>Msdiv 1214</a>Katame dhammā bāhirā? Rūpāyatanaṃ … pe … dhammāyatanaṃ—ime dhammā bāhirā.</p>
<h3>2.3.2.10.13. Upādāduka</h3>
<p><a class='ref sc' id='sc186' href='#sc186'>SC 186</a><a class='ref ms' id='ms29Dhs_1911' href='#ms29Dhs_1911'>Ms 29Dhs_1911</a><a class='ref msdiv' id='msdiv1215' href='#msdiv1215'>Msdiv 1215</a>Katame dhammā upādā? Cakkhāyatanaṃ … pe … kabaḷīkāro āhāro—ime dhammā upādā.</p>
<p><a class='ref sc' id='sc187' href='#sc187'>SC 187</a><a class='ref ms' id='ms29Dhs_1912' href='#ms29Dhs_1912'>Ms 29Dhs_1912</a><a class='ref msdiv' id='msdiv1216' href='#msdiv1216'>Msdiv 1216</a>Katame dhammā no upādā? Vedanākkhandho, saññākkhandho, saṅkhārakkhandho, viññāṇakkhandho, cattāro ca mahābhūtā, asaṅkhatā ca dhātu—ime dhammā no upādā.</p>
<h3>2.3.2.10.14. Upādinnaduka</h3>
<p><a class='ref sc' id='sc188' href='#sc188'>SC 188</a><a class='ref ms' id='ms29Dhs_1913' href='#ms29Dhs_1913'>Ms 29Dhs_1913</a><a class='ref msdiv' id='msdiv1217' href='#msdiv1217'>Msdiv 1217</a>Katame dhammā <span class='var' id='note110' title='upādiṇṇā (c1, c2)' href='#note110' title='upādiṇṇā (c1, c2)'>upādinnā</span>? Sāsavā kusalākusalānaṃ dhammānaṃ vipākā kāmāvacarā, rūpāvacarā, arūpāvacarā; vedanākkhandho … pe … viññāṇakkhandho; yañca rūpaṃ kammassa katattā—ime dhammā upādinnā.</p>
<p><a class='ref sc' id='sc189' href='#sc189'>SC 189</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 212</a><a class='ref ms' id='ms29Dhs_1914' href='#ms29Dhs_1914'>Ms 29Dhs_1914</a><a class='ref msdiv' id='msdiv1218' href='#msdiv1218'>Msdiv 1218</a>Katame dhammā anupādinnā? Sāsavā kusalākusalā dhammā kāmāvacarā, rūpāvacarā, arūpāvacarā; vedanākkhandho … pe … viññāṇakkhandho; ye ca dhammā kiriyā neva kusalā nākusalā na ca kammavipākā, yañca rūpaṃ na kammassa katattā, apariyāpannā maggā ca, maggaphalāni ca, asaṅkhatā ca dhātu—ime dhammā anupādinnā.</p>
<h2>2.3.2.11. Upādānagocchaka</h2>
<h3>2.3.2.11.1. Upādānaduka</h3>
<p><a class='ref sc' id='sc190' href='#sc190'>SC 190</a><a class='ref ms' id='ms29Dhs_1915' href='#ms29Dhs_1915'>Ms 29Dhs_1915</a><a class='ref msdiv' id='msdiv1219' href='#msdiv1219'>Msdiv 1219</a>Katame dhammā upādānā? Cattāri upādānāni—<span class='var' id='note111' title='kāmūpādānaṃ diṭṭhūpādānaṃ sīlabbatūpādānaṃ attavādūpādānaṃ (bj)' href='#note111' title='kāmūpādānaṃ diṭṭhūpādānaṃ sīlabbatūpādānaṃ attavādūpādānaṃ (bj)'>kāmupādānaṃ, diṭṭhupādānaṃ, sīlabbatupādānaṃ, attavādupādānaṃ</span>.</p>
<p><a class='ref sc' id='sc191' href='#sc191'>SC 191</a><a class='ref ms' id='ms29Dhs_1916' href='#ms29Dhs_1916'>Ms 29Dhs_1916</a><a class='ref msdiv' id='msdiv1220' href='#msdiv1220'>Msdiv 1220</a>Tattha katamaṃ kāmupādānaṃ? Yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṃ—idaṃ vuccati kāmupādānaṃ.</p>
<p><a class='ref sc' id='sc192' href='#sc192'>SC 192</a><a class='ref ms' id='ms29Dhs_1917' href='#ms29Dhs_1917'>Ms 29Dhs_1917</a><a class='ref msdiv' id='msdiv1221' href='#msdiv1221'>Msdiv 1221</a>Tattha katamaṃ diṭṭhupādānaṃ? Natthi dinnaṃ, natthi yiṭṭhaṃ, natthi hutaṃ, natthi sukatadukkaṭānaṃ kammānaṃ phalaṃ vipāko, natthi ayaṃ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā <span class='var' id='note112' title='samaggatā (mr)' href='#note112' title='samaggatā (mr)'>sammaggatā</span> sammāpaṭipannā, ye imañca lokaṃ parañca lokaṃ sayaṃ abhiññā sacchikatvā pavedentīti—yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—idaṃ vuccati diṭṭhupādānaṃ. Ṭhapetvā sīlabbatupādānañca attavādupādānañca sabbāpi micchādiṭṭhi diṭṭhupādānaṃ.</p>
<p><a class='ref sc' id='sc193' href='#sc193'>SC 193</a><a class='ref ms' id='ms29Dhs_1918' href='#ms29Dhs_1918'>Ms 29Dhs_1918</a><a class='ref msdiv' id='msdiv1222' href='#msdiv1222'>Msdiv 1222</a>Tattha katamaṃ sīlabbatupādānaṃ? Ito bahiddhā samaṇabrāhmaṇānaṃ sīlena suddhi, vatena suddhi, sīlabbatena suddhīti—yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—idaṃ vuccati sīlabbatupādānaṃ.</p>
<p><a class='ref sc' id='sc194' href='#sc194'>SC 194</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 213</a><a class='ref ms' id='ms29Dhs_1919' href='#ms29Dhs_1919'>Ms 29Dhs_1919</a><a class='ref msdiv' id='msdiv1223' href='#msdiv1223'>Msdiv 1223</a>Tattha katamaṃ attavādupādānaṃ? Idha assutavā puthujjano ariyānaṃ adassāvī ariyadhammassa akovido ariyadhamme avinīto sappurisānaṃ adassāvī sappurisadhammassa akovido sappurisadhamme avinīto rūpaṃ attato samanupassati, rūpavantaṃ vā attānaṃ, attani vā rūpaṃ, rūpasmiṃ vā attānaṃ. Vedanaṃ … pe … saññaṃ … pe … saṅkhāre … pe … viññāṇaṃ attato samanupassati, viññāṇavantaṃ vā attānaṃ, attani vā viññāṇaṃ viññāṇasmiṃ vā attānaṃ. Yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—idaṃ vuccati attavādupādānaṃ.</p>
<p><a class='ref sc' id='sc195' href='#sc195'>SC 195</a><a class='ref ms' id='ms29Dhs_1920' href='#ms29Dhs_1920'>Ms 29Dhs_1920</a>Ime dhammā upādānā.</p>
<p><a class='ref sc' id='sc196' href='#sc196'>SC 196</a><a class='ref ms' id='ms29Dhs_1921' href='#ms29Dhs_1921'>Ms 29Dhs_1921</a><a class='ref msdiv' id='msdiv1224' href='#msdiv1224'>Msdiv 1224</a>Katame dhammā no upādānā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā no upādānā.</p>
<h3>2.3.2.11.2. Upādāniyaduka</h3>
<p><a class='ref sc' id='sc197' href='#sc197'>SC 197</a><a class='ref ms' id='ms29Dhs_1922' href='#ms29Dhs_1922'>Ms 29Dhs_1922</a><a class='ref msdiv' id='msdiv1225' href='#msdiv1225'>Msdiv 1225</a>Katame dhammā upādāniyā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā upādāniyā.</p>
<p><a class='ref sc' id='sc198' href='#sc198'>SC 198</a><a class='ref ms' id='ms29Dhs_1923' href='#ms29Dhs_1923'>Ms 29Dhs_1923</a><a class='ref msdiv' id='msdiv1226' href='#msdiv1226'>Msdiv 1226</a>Katame dhammā anupādāniyā? Apariyāpannā maggā ca, maggaphalāni ca, asaṅkhatā ca dhātu—ime dhammā anupādāniyā.</p>
<h3>2.3.2.11.3. Upādānasampayuttaduka</h3>
<p><a class='ref sc' id='sc199' href='#sc199'>SC 199</a><a class='ref ms' id='ms29Dhs_1924' href='#ms29Dhs_1924'>Ms 29Dhs_1924</a><a class='ref msdiv' id='msdiv1227' href='#msdiv1227'>Msdiv 1227</a>Katame dhammā upādānasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā upādānasampayuttā.</p>
<p><a class='ref sc' id='sc200' href='#sc200'>SC 200</a><a class='ref ms' id='ms29Dhs_1925' href='#ms29Dhs_1925'>Ms 29Dhs_1925</a><a class='ref msdiv' id='msdiv1228' href='#msdiv1228'>Msdiv 1228</a>Katame dhammā upādānavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā upādānavippayuttā.</p>
<h3>2.3.2.11.4. Upādānaupādāniyaduka</h3>
<p><a class='ref sc' id='sc201' href='#sc201'>SC 201</a><a class='ref ms' id='ms29Dhs_1926' href='#ms29Dhs_1926'>Ms 29Dhs_1926</a><a class='ref msdiv' id='msdiv1229' href='#msdiv1229'>Msdiv 1229</a>Katame dhammā upādānā ceva upādāniyā ca? Tāneva upādānāni upādānā ceva upādāniyā ca.</p>
<p><a class='ref sc' id='sc202' href='#sc202'>SC 202</a><a class='ref ms' id='ms29Dhs_1927' href='#ms29Dhs_1927'>Ms 29Dhs_1927</a><a class='ref msdiv' id='msdiv1230' href='#msdiv1230'>Msdiv 1230</a>Katame dhammā upādāniyā ceva no ca upādānā? Tehi dhammehi ye dhammā upādāniyā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā upādāniyā ceva no ca upādānā.</p>
<h3>2.3.2.11.5. Upādānaupādānasampayuttaduka</h3>
<p><a class='ref sc' id='sc203' href='#sc203'>SC 203</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 214</a><a class='ref ms' id='ms29Dhs_1928' href='#ms29Dhs_1928'>Ms 29Dhs_1928</a><a class='ref msdiv' id='msdiv1231' href='#msdiv1231'>Msdiv 1231</a>Katame dhammā upādānā ceva upādānasampayuttā ca? Diṭṭhupādānaṃ kāmupādānena upādānañceva upādānasampayuttañca, kāmupādānaṃ diṭṭhupādānena upādānañceva upādānasampayuttañca, sīlabbatupādānaṃ kāmupādānena upādānañceva upādānasampayuttañca, kāmupādānaṃ sīlabbatupādānena upādānañceva upādānasampayuttañca, attavādupādānaṃ kāmupādānena upādānañceva upādānasampayuttañca, kāmupādānaṃ attavādupādānena upādānañceva upādānasampayuttañca—ime dhammā upādānā ceva upādānasampayuttā ca.</p>
<p><a class='ref sc' id='sc204' href='#sc204'>SC 204</a><a class='ref ms' id='ms29Dhs_1929' href='#ms29Dhs_1929'>Ms 29Dhs_1929</a><a class='ref msdiv' id='msdiv1232' href='#msdiv1232'>Msdiv 1232</a>Katame dhammā upādānasampayuttā ceva no ca upādānā? Tehi dhammehi ye dhammā sampayuttā, te dhamme ṭhapetvā vedanākkhandho … pe … viññāṇakkhandho—ime dhammā upādānasampayuttā ceva no ca upādānā.</p>
<h3>2.3.2.11.6. Upādānavippayuttaupādāniyaduka</h3>
<p><a class='ref sc' id='sc205' href='#sc205'>SC 205</a><a class='ref ms' id='ms29Dhs_1930' href='#ms29Dhs_1930'>Ms 29Dhs_1930</a><a class='ref msdiv' id='msdiv1233' href='#msdiv1233'>Msdiv 1233</a>Katame dhammā upādānavippayuttā upādāniyā? Tehi dhammehi ye dhammā vippayuttā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā upādānavippayuttā upādāniyā.</p>
<p><a class='ref sc' id='sc206' href='#sc206'>SC 206</a><a class='ref ms' id='ms29Dhs_1931' href='#ms29Dhs_1931'>Ms 29Dhs_1931</a><a class='ref msdiv' id='msdiv1234' href='#msdiv1234'>Msdiv 1234</a>Katame dhammā upādānavippayuttā anupādāniyā? Apariyāpannā maggā ca, maggaphalāni ca, asaṅkhatā ca dhātu—ime dhammā upādānavippayuttā anupādāniyā.</p>
<p class='endsutta'><a class='ref ms' id='ms29Dhs_1932' href='#ms29Dhs_1932'>Ms 29Dhs_1932</a>Nikkhepakaṇḍe dutiyabhāṇavāro.</p>
<h2>2.3.2.12. Kilesagocchaka</h2>
<h3>2.3.2.12.1. Kilesaduka</h3>
<p><a class='ref sc' id='sc207' href='#sc207'>SC 207</a><a class='ref ms' id='ms29Dhs_1933' href='#ms29Dhs_1933'>Ms 29Dhs_1933</a><a class='ref msdiv' id='msdiv1235' href='#msdiv1235'>Msdiv 1235</a>Katame dhammā kilesā? Dasa kilesavatthūni—lobho, doso, moho, māno, diṭṭhi, vicikicchā, thinaṃ, uddhaccaṃ, ahirīkaṃ, anottappaṃ.</p>
<p><a class='ref sc' id='sc208' href='#sc208'>SC 208</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 215</a><a class='ref ms' id='ms29Dhs_1934' href='#ms29Dhs_1934'>Ms 29Dhs_1934</a><a class='ref msdiv' id='msdiv1236' href='#msdiv1236'>Msdiv 1236</a>Tattha katamo lobho? Yo rāgo sārāgo anunayo anurodho nandī nandīrāgo cittassa sārāgo icchā mucchā ajjhosānaṃ gedho paligedho saṅgo paṅko ejā māyā janikā sañjananī sibbinī jālinī saritā visattikā suttaṃ visaṭā āyūhinī dutiyā paṇidhi bhavanetti vanaṃ vanatho santhavo sineho apekkhā paṭibandhu āsā āsisanā āsisitattaṃ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappā jappanā jappitattaṃ loluppaṃ loluppāyanā loluppāyitattaṃ pucchañjikatā sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṃ āvaraṇaṃ nīvaraṇaṃ chādanaṃ bandhanaṃ upakkileso anusayo pariyuṭṭhānaṃ latā vevicchaṃ dukkhamūlaṃ dukkhanidānaṃ dukkhappabhavo mārapāso mārabaḷisaṃ māravisayo taṇhānadī taṇhājālaṃ taṇhāgaddulaṃ taṇhāsamuddo abhijjhā lobho akusalamūlaṃ—ayaṃ vuccati lobho.</p>
<p><a class='ref sc' id='sc209' href='#sc209'>SC 209</a><a class='ref ms' id='ms29Dhs_1935' href='#ms29Dhs_1935'>Ms 29Dhs_1935</a><a class='ref msdiv' id='msdiv1237' href='#msdiv1237'>Msdiv 1237</a>Tattha katamo doso? Anatthaṃ me acarīti āghāto jāyati, anatthaṃ me caratīti āghāto jāyati, anatthaṃ me carissatīti āghāto jāyati, piyassa me manāpassa anatthaṃ acari … pe … anatthaṃ carati … pe … anatthaṃ carissatīti āghāto jāyati, appiyassa me amanāpassa atthaṃ acari … pe … atthaṃ carati … pe … atthaṃ carissatīti āghāto jāyati, aṭṭhāne vā pana āghāto jāyati. Yo evarūpo cittassa āghāto paṭighāto paṭighaṃ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṃ doso dussanā dussitattaṃ byāpatti byāpajjanā byāpajjitattaṃ virodho paṭivirodho caṇḍikkaṃ asuropo anattamanatā cittassa—ayaṃ vuccati doso.</p>
<p><a class='ref sc' id='sc210' href='#sc210'>SC 210</a><a class='ref ms' id='ms29Dhs_1936' href='#ms29Dhs_1936'>Ms 29Dhs_1936</a><a class='ref msdiv' id='msdiv1238' href='#msdiv1238'>Msdiv 1238</a>Tattha katamo moho? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatā paṭiccasamuppannesu dhammesu aññāṇaṃ. Yaṃ evarūpaṃ aññāṇaṃ adassanaṃ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṃ dummejjhaṃ bālyaṃ asampajaññaṃ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṃ avijjālaṅgī moho akusalamūlaṃ—ayaṃ vuccati moho.</p>
<p><a class='ref sc' id='sc211' href='#sc211'>SC 211</a><a class='ref ms' id='ms29Dhs_1937' href='#ms29Dhs_1937'>Ms 29Dhs_1937</a><a class='ref msdiv' id='msdiv1239' href='#msdiv1239'>Msdiv 1239</a>Tattha katamo māno? Seyyohamasmīti māno, sadisohamasmīti māno, hīnohamasmīti māno; yo evarūpo māno maññanā maññitattaṃ unnati unnamo dhajo sampaggāho ketukamyatā cittassa—ayaṃ vuccati māno.</p>
<p><a class='ref sc' id='sc212' href='#sc212'>SC 212</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 216</a><a class='ref ms' id='ms29Dhs_1938' href='#ms29Dhs_1938'>Ms 29Dhs_1938</a><a class='ref msdiv' id='msdiv1240' href='#msdiv1240'>Msdiv 1240</a>Tattha katamā diṭṭhi? Sassato lokoti vā, asassato lokoti vā, antavā lokoti vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā, hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti vā; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ diṭṭhisaññojanaṃ gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyāsaggāho—ayaṃ vuccati diṭṭhi. Sabbāpi micchādiṭṭhi diṭṭhi.</p>
<p><a class='ref sc' id='sc213' href='#sc213'>SC 213</a><a class='ref ms' id='ms29Dhs_1939' href='#ms29Dhs_1939'>Ms 29Dhs_1939</a><a class='ref msdiv' id='msdiv1241' href='#msdiv1241'>Msdiv 1241</a>Tattha katamā vicikicchā? Satthari kaṅkhati vicikicchati, dhamme kaṅkhati vicikicchati, saṃghe kaṅkhati vicikicchati sikkhāya kaṅkhati vicikicchati, pubbante kaṅkhati vicikicchati, aparante kaṅkhati vicikicchati, pubbantāparante kaṅkhati vicikicchati, idappaccayatā paṭiccasamuppannesu dhammesu kaṅkhati vicikicchati; yā evarūpā kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo, anekaṃsaggāho āsappanā parisappanā apariyogāhanā thambhitattaṃ cittassa manovilekho—ayaṃ vuccati vicikicchā.</p>
<p><a class='ref sc' id='sc214' href='#sc214'>SC 214</a><a class='ref ms' id='ms29Dhs_1940' href='#ms29Dhs_1940'>Ms 29Dhs_1940</a><a class='ref msdiv' id='msdiv1242' href='#msdiv1242'>Msdiv 1242</a>Tattha katamaṃ thinaṃ? Yā cittassa akallatā akammaññatā olīyanā sallīyanā līnaṃ līyanā līyitattaṃ thinaṃ thiyanā thiyitattaṃ cittassa—idaṃ vuccati thinaṃ.</p>
<p><a class='ref sc' id='sc215' href='#sc215'>SC 215</a><a class='ref ms' id='ms29Dhs_1941' href='#ms29Dhs_1941'>Ms 29Dhs_1941</a><a class='ref msdiv' id='msdiv1243' href='#msdiv1243'>Msdiv 1243</a>Tattha katamaṃ uddhaccaṃ? Yaṃ cittassa uddhaccaṃ avūpasamo cetaso vikkhepo bhantattaṃ cittassa—idaṃ vuccati uddhaccaṃ.</p>
<p><a class='ref sc' id='sc216' href='#sc216'>SC 216</a><a class='ref ms' id='ms29Dhs_1942' href='#ms29Dhs_1942'>Ms 29Dhs_1942</a><a class='ref msdiv' id='msdiv1244' href='#msdiv1244'>Msdiv 1244</a>Tattha katamaṃ ahirikaṃ? Yaṃ na hirīyati hiriyitabbena, na hirīyati pāpakānaṃ akusalānaṃ dhammānaṃ samāpattiyā—idaṃ vuccati ahirikaṃ.</p>
<p><a class='ref sc' id='sc217' href='#sc217'>SC 217</a><a class='ref ms' id='ms29Dhs_1943' href='#ms29Dhs_1943'>Ms 29Dhs_1943</a><a class='ref msdiv' id='msdiv1245' href='#msdiv1245'>Msdiv 1245</a>Tattha katamaṃ anottappaṃ? Yaṃ na ottappati ottappitabbena, na ottappati pāpakānaṃ akusalānaṃ dhammānaṃ samāpattiyā—idaṃ vuccati anottappaṃ.</p>
<p><a class='ref sc' id='sc218' href='#sc218'>SC 218</a><a class='ref ms' id='ms29Dhs_1944' href='#ms29Dhs_1944'>Ms 29Dhs_1944</a>Ime dhammā kilesā.</p>
<p><a class='ref sc' id='sc219' href='#sc219'>SC 219</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 217</a><a class='ref ms' id='ms29Dhs_1945' href='#ms29Dhs_1945'>Ms 29Dhs_1945</a><a class='ref msdiv' id='msdiv1246' href='#msdiv1246'>Msdiv 1246</a>Katame dhammā no kilesā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā no kilesā.</p>
<h3>2.3.2.12.2. Saṃkilesikaduka</h3>
<p><a class='ref sc' id='sc220' href='#sc220'>SC 220</a><a class='ref ms' id='ms29Dhs_1946' href='#ms29Dhs_1946'>Ms 29Dhs_1946</a><a class='ref msdiv' id='msdiv1247' href='#msdiv1247'>Msdiv 1247</a>Katame dhammā saṃkilesikā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā saṃkilesikā.</p>
<p><a class='ref sc' id='sc221' href='#sc221'>SC 221</a><a class='ref ms' id='ms29Dhs_1947' href='#ms29Dhs_1947'>Ms 29Dhs_1947</a><a class='ref msdiv' id='msdiv1248' href='#msdiv1248'>Msdiv 1248</a>Katame dhammā asaṃkilesikā? Apariyāpannā maggā ca, maggaphalāni ca, asaṅkhatā ca dhātu—ime dhammā asaṃkilesikā.</p>
<h3>2.3.2.12.3. Saṃkiliṭṭhaduka</h3>
<p><a class='ref sc' id='sc222' href='#sc222'>SC 222</a><a class='ref ms' id='ms29Dhs_1948' href='#ms29Dhs_1948'>Ms 29Dhs_1948</a><a class='ref msdiv' id='msdiv1249' href='#msdiv1249'>Msdiv 1249</a>Katame dhammā saṃkiliṭṭhā? Tīṇi akusalamūlāni—lobho, doso, moho; tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ, vacīkammaṃ, manokammaṃ—ime dhammā saṃkiliṭṭhā.</p>
<p><a class='ref sc' id='sc223' href='#sc223'>SC 223</a><a class='ref ms' id='ms29Dhs_1949' href='#ms29Dhs_1949'>Ms 29Dhs_1949</a><a class='ref msdiv' id='msdiv1250' href='#msdiv1250'>Msdiv 1250</a>Katame dhammā asaṃkiliṭṭhā? Kusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā asaṃkiliṭṭhā.</p>
<h3>2.3.2.12.4. Kilesasampayuttaduka</h3>
<p><a class='ref sc' id='sc224' href='#sc224'>SC 224</a><a class='ref ms' id='ms29Dhs_1950' href='#ms29Dhs_1950'>Ms 29Dhs_1950</a><a class='ref msdiv' id='msdiv1251' href='#msdiv1251'>Msdiv 1251</a>Katame dhammā kilesasampayuttā? Tehi dhammehi ye dhammā sampayuttā vedanākkhandho … pe … viññāṇakkhandho—ime dhammā kilesasampayuttā.</p>
<p><a class='ref sc' id='sc225' href='#sc225'>SC 225</a><a class='ref ms' id='ms29Dhs_1951' href='#ms29Dhs_1951'>Ms 29Dhs_1951</a><a class='ref msdiv' id='msdiv1252' href='#msdiv1252'>Msdiv 1252</a>Katame dhammā kilesavippayuttā? Tehi dhammehi ye dhammā vippayuttā vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā kilesavippayuttā.</p>
<h3>2.3.2.12.5. Kilesasaṃkilesikaduka</h3>
<p><a class='ref sc' id='sc226' href='#sc226'>SC 226</a><a class='ref ms' id='ms29Dhs_1952' href='#ms29Dhs_1952'>Ms 29Dhs_1952</a><a class='ref msdiv' id='msdiv1253' href='#msdiv1253'>Msdiv 1253</a>Katame dhammā kilesā ceva saṃkilesikā ca? Teva kilesā kilesā ceva saṃkilesikā ca.</p>
<p><a class='ref sc' id='sc227' href='#sc227'>SC 227</a><a class='ref ms' id='ms29Dhs_1953' href='#ms29Dhs_1953'>Ms 29Dhs_1953</a><a class='ref msdiv' id='msdiv1254' href='#msdiv1254'>Msdiv 1254</a>Katame dhammā saṃkilesikā ceva no ca kilesā? Tehi dhammehi ye dhammā saṃkilesikā, te dhamme ṭhapetvā avasesā sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā saṃkilesikā ceva no ca kilesā.</p>
<h3>2.3.2.12.6. Kilesasaṃkiliṭṭhaduka</h3>
<p><a class='ref sc' id='sc228' href='#sc228'>SC 228</a><a class='ref ms' id='ms29Dhs_1954' href='#ms29Dhs_1954'>Ms 29Dhs_1954</a><a class='ref msdiv' id='msdiv1255' href='#msdiv1255'>Msdiv 1255</a>Katame dhammā kilesā ceva saṃkiliṭṭhā ca? Teva kilesā kilesā ceva saṃkiliṭṭhā ca.</p>
<p><a class='ref sc' id='sc229' href='#sc229'>SC 229</a><a class='ref ms' id='ms29Dhs_1955' href='#ms29Dhs_1955'>Ms 29Dhs_1955</a><a class='ref msdiv' id='msdiv1256' href='#msdiv1256'>Msdiv 1256</a>Katame dhammā saṃkiliṭṭhā ceva no ca kilesā? Tehi dhammehi ye dhammā saṃkiliṭṭhā, te dhamme ṭhapetvā vedanākkhandho … pe … viññāṇakkhandho—ime dhammā saṃkiliṭṭhā ceva no ca kilesā.</p>
<h3>2.3.2.12.7. Kilesakilesasampayuttaduka</h3>
<p><a class='ref sc' id='sc230' href='#sc230'>SC 230</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 218</a><a class='ref ms' id='ms29Dhs_1956' href='#ms29Dhs_1956'>Ms 29Dhs_1956</a><a class='ref msdiv' id='msdiv1257' href='#msdiv1257'>Msdiv 1257</a>Katame dhammā kilesā ceva kilesasampayuttā ca? Lobho mohena kileso ceva kilesasampayutto ca, moho lobhena kileso ceva kilesasampayutto ca, doso mohena kileso ceva kilesasampayutto ca, moho dosena kileso ceva kilesasampayutto ca, māno mohena kileso ceva kilesasampayutto ca, moho mānena kileso ceva kilesasampayutto ca, diṭṭhi mohena kileso ceva kilesasampayuttā ca, moho diṭṭhiyā kileso ceva kilesasampayutto ca, vicikicchā mohena kileso ceva kilesasampayuttā ca, moho vicikicchāya kileso ceva kilesasampayutto ca, thinaṃ mohena kileso ceva kilesasampayuttañca, moho thinena kileso ceva kilesasampayutto ca, uddhaccaṃ mohena kileso ceva kilesasampayuttañca, moho uddhaccena kileso ceva kilesasampayutto ca, ahirikaṃ mohena kileso ceva kilesasampayuttañca, moho ahirikena kileso ceva kilesasampayutto ca, anottappaṃ mohena kileso ceva kilesasampayuttañca, moho anottappena kileso ceva kilesasampayutto ca.</p>
<p><a class='ref sc' id='sc231' href='#sc231'>SC 231</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 219</a><a class='ref ms' id='ms29Dhs_1957' href='#ms29Dhs_1957'>Ms 29Dhs_1957</a>Lobho uddhaccena kileso ceva kilesasampayutto ca, uddhaccaṃ lobhena kileso ceva kilesasampayuttañca, doso uddhaccena kileso ceva kilesasampayutto ca, uddhaccaṃ dosena kileso ceva kilesasampayuttañca, moho uddhaccena kileso ceva kilesasampayutto ca, uddhaccaṃ mohena kileso ceva kilesasampayuttañca, māno uddhaccena kileso ceva kilesasampayutto ca, uddhaccaṃ mānena kileso ceva kilesasampayuttañca, diṭṭhi uddhaccena kileso ceva kilesasampayuttā ca, uddhaccaṃ diṭṭhiyā kileso ceva kilesasampayuttañca, vicikicchā uddhaccena kileso ceva kilesasampayuttā ca, uddhaccaṃ vicikicchāya kileso ceva kilesasampayuttañca, thinaṃ uddhaccena kileso ceva kilesasampayuttañca, uddhaccaṃ thinena kileso ceva kilesasampayuttañca, ahirikaṃ uddhaccena kileso ceva kilesasampayuttañca, uddhaccaṃ ahirikena kileso ceva kilesasampayuttañca, anottappaṃ uddhaccena kileso ceva kilesasampayuttañca, uddhaccaṃ anottappena kileso ceva kilesasampayuttañca, lobho ahirikena kileso ceva kilesasampayutto ca, ahirikaṃ lobhena kileso ceva kilesasampayuttañca, doso ahirikena kileso ceva kilesasampayutto ca, ahirikaṃ dosena kileso ceva kilesasampayuttañca, moho ahirikena kileso ceva kilesasampayutto ca, ahirikaṃ mohena kileso ceva kilesasampayuttañca, māno ahirikena kileso ceva kilesasampayutto ca, ahirikaṃ mānena kileso ceva kilesasampayuttañca, diṭṭhi ahirikena kileso ceva kilesasampayuttā ca, ahirikaṃ diṭṭhiyā kileso ceva kilesasampayuttañca, vicikicchā ahirikena kileso ceva kilesasampayuttā ca, ahirikaṃ vicikicchāya kileso ceva kilesasampayuttañca, thinaṃ ahirikena kileso ceva kilesasampayuttañca, ahirikaṃ thinena kileso ceva kilesasampayuttañca, uddhaccaṃ ahirikena kileso ceva kilesasampayuttañca, ahirikaṃ uddhaccena kileso ceva kilesasampayuttañca, anottappaṃ ahirikena kileso ceva kilesasampayuttañca, ahirikaṃ anottappena kileso ceva kilesasampayuttañca.</p>
<p><a class='ref sc' id='sc232' href='#sc232'>SC 232</a><a class='ref ms' id='ms29Dhs_1958' href='#ms29Dhs_1958'>Ms 29Dhs_1958</a>Lobho anottappena kileso ceva kilesasampayutto ca, anottappaṃ lobhena kileso ceva kilesasampayuttañca, doso anottappena kileso ceva kilesasampayutto ca, anottappaṃ dosena kileso ceva kilesasampayuttañca, moho anottappena kileso ceva kilesasampayutto ca, anottappaṃ mohena kileso ceva kilesasampayuttañca, māno anottappena kileso ceva kilesasampayutto ca, anottappaṃ mānena kileso ceva kilesasampayuttañca, diṭṭhi anottappena kileso ceva kilesasampayuttā ca, anottappaṃ diṭṭhiyā kileso ceva kilesasampayuttañca, vicikicchā anottappena kileso ceva kilesasampayuttā ca, anottappaṃ vicikicchāya kileso ceva kilesasampayuttañca, thinaṃ anottappena kileso ceva kilesasampayuttañca, anottappaṃ thinena kileso ceva kilesasampayuttañca, uddhaccaṃ anottappena kileso ceva kilesasampayuttañca, anottappaṃ uddhaccena kileso ceva kilesasampayuttañca, ahirikaṃ anottappena kileso ceva kilesasampayuttañca, anottappaṃ ahirikena kileso ceva kilesasampayuttañca—ime dhammā kilesā ceva kilesasampayuttā ca.</p>
<p><a class='ref sc' id='sc233' href='#sc233'>SC 233</a><a class='ref ms' id='ms29Dhs_1959' href='#ms29Dhs_1959'>Ms 29Dhs_1959</a><a class='ref msdiv' id='msdiv1258' href='#msdiv1258'>Msdiv 1258</a>Katame dhammā kilesasampayuttā ceva no ca kilesā? Tehi dhammehi ye dhammā sampayuttā te dhamme ṭhapetvā vedanākkhandho … pe … viññāṇakkhandho—ime dhammā kilesasampayuttā ceva no ca kilesā.</p>
<h3>2.3.2.12.8. Kilesavippayuttasaṃkilesikaduka</h3>
<p><a class='ref sc' id='sc234' href='#sc234'>SC 234</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 220</a><a class='ref ms' id='ms29Dhs_1960' href='#ms29Dhs_1960'>Ms 29Dhs_1960</a><a class='ref msdiv' id='msdiv1259' href='#msdiv1259'>Msdiv 1259</a>Katame dhammā kilesavippayuttā saṃkilesikā? Tehi dhammehi ye dhammā vippayuttā sāsavā kusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā kilesavippayuttā saṃkilesikā.</p>
<p><a class='ref sc' id='sc235' href='#sc235'>SC 235</a><a class='ref ms' id='ms29Dhs_1961' href='#ms29Dhs_1961'>Ms 29Dhs_1961</a><a class='ref msdiv' id='msdiv1260' href='#msdiv1260'>Msdiv 1260</a>Katame dhammā kilesavippayuttā asaṃkilesikā? Apariyāpannā maggā ca, maggaphalāni ca, asaṅkhatā ca dhātu—ime dhammā kilesavippayuttā asaṃkilesikā.</p>
<h2>2.3.2.13. Piṭṭhiduka</h2>
<h3>2.3.2.13.1. Dassanenapahātabbaduka</h3>
<p><a class='ref sc' id='sc236' href='#sc236'>SC 236</a><a class='ref ms' id='ms29Dhs_1962' href='#ms29Dhs_1962'>Ms 29Dhs_1962</a><a class='ref msdiv' id='msdiv1261' href='#msdiv1261'>Msdiv 1261</a>Katame dhammā dassanena pahātabbā? Tīṇi saññojanāni—sakkāyadiṭṭhi, vicikicchā, sīlabbataparāmāso.</p>
<p><a class='ref sc' id='sc237' href='#sc237'>SC 237</a><a class='ref ms' id='ms29Dhs_1963' href='#ms29Dhs_1963'>Ms 29Dhs_1963</a><a class='ref msdiv' id='msdiv1262' href='#msdiv1262'>Msdiv 1262</a>Tattha katamā sakkāyadiṭṭhi? Idha assutavā puthujjano ariyānaṃ adassāvī ariyadhammassa akovido ariyadhamme avinīto sappurisānaṃ adassāvī sappurisadhammassa akovido sappurisadhamme avinīto rūpaṃ attato samanupassati, rūpavantaṃ vā attānaṃ, attani vā rūpaṃ, rūpasmiṃ vā attānaṃ. Vedanaṃ … pe … saññaṃ … pe … saṅkhāre … pe … viññāṇaṃ attato samanupassati, viññāṇavantaṃ vā attānaṃ, attani vā viññāṇaṃ, viññāṇasmiṃ vā attānaṃ. Yā evarūpā diṭṭhi diṭṭhigataṃ … pe … vipariyāsaggāho—ayaṃ vuccati sakkāyadiṭṭhi.</p>
<p><a class='ref sc' id='sc238' href='#sc238'>SC 238</a><a class='ref ms' id='ms29Dhs_1964' href='#ms29Dhs_1964'>Ms 29Dhs_1964</a><a class='ref msdiv' id='msdiv1263' href='#msdiv1263'>Msdiv 1263</a>Tattha katamā vicikicchā? Satthari kaṅkhati vicikicchati … pe … thambhitattaṃ cittassa manovilekho—ayaṃ vuccati vicikicchā.</p>
<p><a class='ref sc' id='sc239' href='#sc239'>SC 239</a><a class='ref ms' id='ms29Dhs_1965' href='#ms29Dhs_1965'>Ms 29Dhs_1965</a><a class='ref msdiv' id='msdiv1264' href='#msdiv1264'>Msdiv 1264</a>Tattha katamo sīlabbataparāmāso? Ito bahiddhā samaṇabrāhmaṇānaṃ sīlena suddhi vatena suddhi sīlabbatena suddhīti—yā evarūpā diṭṭhi diṭṭhigataṃ … pe … vipariyāsaggāho—ayaṃ vuccati sīlabbataparāmāso. Imāni tīṇi saññojanāni, tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ vacīkammaṃ manokammaṃ—ime dhammā dassanena pahātabbā.</p>
<p><a class='ref sc' id='sc240' href='#sc240'>SC 240</a><a class='ref ms' id='ms29Dhs_1966' href='#ms29Dhs_1966'>Ms 29Dhs_1966</a><a class='ref msdiv' id='msdiv1265' href='#msdiv1265'>Msdiv 1265</a>Katame dhammā na dassanena pahātabbā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā na dassanena pahātabbā.</p>
<h3>2.3.2.13.2. Bhāvanāyapahātabbaduka</h3>
<p><a class='ref sc' id='sc241' href='#sc241'>SC 241</a><a class='ref ms' id='ms29Dhs_1967' href='#ms29Dhs_1967'>Ms 29Dhs_1967</a><a class='ref msdiv' id='msdiv1266' href='#msdiv1266'>Msdiv 1266</a>Katame dhammā bhāvanāya pahātabbā? Avaseso lobho doso moho, tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ, vacīkammaṃ manokammaṃ—ime dhammā bhāvanāya pahātabbā.</p>
<p><a class='ref sc' id='sc242' href='#sc242'>SC 242</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 221</a><a class='ref ms' id='ms29Dhs_1968' href='#ms29Dhs_1968'>Ms 29Dhs_1968</a><a class='ref msdiv' id='msdiv1267' href='#msdiv1267'>Msdiv 1267</a>Katame dhammā na bhāvanāya pahātabbā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā na bhāvanāya pahātabbā.</p>
<h3>2.3.2.13.3. Dassanenapahātabbahetukaduka</h3>
<p><a class='ref sc' id='sc243' href='#sc243'>SC 243</a><a class='ref ms' id='ms29Dhs_1969' href='#ms29Dhs_1969'>Ms 29Dhs_1969</a><a class='ref msdiv' id='msdiv1268' href='#msdiv1268'>Msdiv 1268</a>Katame dhammā dassanena pahātabbahetukā? Tīṇi saññojanāni—sakkāyadiṭṭhi, vicikicchā, sīlabbataparāmāso.</p>
<p><a class='ref sc' id='sc244' href='#sc244'>SC 244</a><a class='ref ms' id='ms29Dhs_1970' href='#ms29Dhs_1970'>Ms 29Dhs_1970</a><a class='ref msdiv' id='msdiv1269' href='#msdiv1269'>Msdiv 1269</a>Tattha katamā sakkāyadiṭṭhi? Idha assutavā puthujjano ariyānaṃ adassāvī ariyadhammassa akovido ariyadhamme avinīto sappurisānaṃ adassāvī sappurisadhammassa akovido sappurisadhamme avinīto rūpaṃ attato samanupassati, rūpavantaṃ vā attānaṃ, attani vā rūpaṃ, rūpasmiṃ vā attānaṃ. Vedanaṃ … pe … saññaṃ … pe … saṅkhāre … pe … viññāṇaṃ attato samanupassati, viññāṇavantaṃ vā attānaṃ, attani vā viññāṇaṃ, viññāṇasmiṃ vā attānaṃ. Yā evarūpā diṭṭhi diṭṭhigataṃ … pe … vipariyāsaggāho—ayaṃ vuccati sakkāyadiṭṭhi.</p>
<p><a class='ref sc' id='sc245' href='#sc245'>SC 245</a><a class='ref ms' id='ms29Dhs_1971' href='#ms29Dhs_1971'>Ms 29Dhs_1971</a><a class='ref msdiv' id='msdiv1270' href='#msdiv1270'>Msdiv 1270</a>Tattha katamā vicikicchā? Satthari kaṅkhati vicikicchati … pe … thambhitattaṃ cittassa manovilekho—ayaṃ vuccati vicikicchā.</p>
<p><a class='ref sc' id='sc246' href='#sc246'>SC 246</a><a class='ref ms' id='ms29Dhs_1972' href='#ms29Dhs_1972'>Ms 29Dhs_1972</a><a class='ref msdiv' id='msdiv1271' href='#msdiv1271'>Msdiv 1271</a>Tattha katamo sīlabbataparāmāso? Ito bahiddhā samaṇabrāhmaṇānaṃ sīlena suddhi vatena suddhi sīlabbatena suddhīti—yā evarūpā diṭṭhi diṭṭhigataṃ … pe … vipariyāsaggāho—ayaṃ vuccati sīlabbataparāmāso. Imāni tīṇi saññojanāni, tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ, vacīkammaṃ, manokammaṃ—ime dhammā dassanena pahātabbahetukā. Tīṇi saññojanāni—sakkāyadiṭṭhi, vicikicchā, sīlabbataparāmāso—ime dhammā dassanena pahātabbā. Tadekaṭṭho lobho doso moho—ime dhammā dassanena pahātabbahetū. Tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ, vacīkammaṃ, manokammaṃ—ime dhammā dassanena pahātabbahetukā.</p>
<p><a class='ref sc' id='sc247' href='#sc247'>SC 247</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 222</a><a class='ref ms' id='ms29Dhs_1973' href='#ms29Dhs_1973'>Ms 29Dhs_1973</a><a class='ref msdiv' id='msdiv1272' href='#msdiv1272'>Msdiv 1272</a>Katame dhammā na dassanena pahātabbahetukā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā na dassanena pahātabbahetukā.</p>
<h3>2.3.2.13.4. Bhāvanāyapahātabbahetukaduka</h3>
<p><a class='ref sc' id='sc248' href='#sc248'>SC 248</a><a class='ref ms' id='ms29Dhs_1974' href='#ms29Dhs_1974'>Ms 29Dhs_1974</a><a class='ref msdiv' id='msdiv1273' href='#msdiv1273'>Msdiv 1273</a>Katame dhammā bhāvanāya pahātabbahetukā? Avaseso lobho doso moho—ime dhammā bhāvanāya pahātabbahetū. Tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ, vacīkammaṃ, manokammaṃ—ime dhammā bhāvanāya pahātabbahetukā.</p>
<p><a class='ref sc' id='sc249' href='#sc249'>SC 249</a><a class='ref ms' id='ms29Dhs_1975' href='#ms29Dhs_1975'>Ms 29Dhs_1975</a><a class='ref msdiv' id='msdiv1274' href='#msdiv1274'>Msdiv 1274</a>Katame dhammā na bhāvanāya pahātabbahetukā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho; sabbañca rūpaṃ, asaṅkhatā ca dhātu—ime dhammā na bhāvanāya pahātabbahetukā.</p>
<h3>2.3.2.13.5. Savitakkaduka</h3>
<p><a class='ref sc' id='sc250' href='#sc250'>SC 250</a><a class='ref ms' id='ms29Dhs_1976' href='#ms29Dhs_1976'>Ms 29Dhs_1976</a><a class='ref msdiv' id='msdiv1275' href='#msdiv1275'>Msdiv 1275</a>Katame dhammā savitakkā? Savitakkabhūmiyaṃ kāmāvacare rūpāvacare apariyāpanne, vitakkaṃ ṭhapetvā, taṃsampayutto vedanākkhandho … pe … viññāṇakkhandho—ime dhammā savitakkā.</p>
<p><a class='ref sc' id='sc251' href='#sc251'>SC 251</a><a class='ref ms' id='ms29Dhs_1977' href='#ms29Dhs_1977'>Ms 29Dhs_1977</a><a class='ref msdiv' id='msdiv1276' href='#msdiv1276'>Msdiv 1276</a>Katame dhammā avitakkā? Avitakkabhūmiyaṃ kāmāvacare rūpāvacare arūpāvacare apariyāpanne; vedanākkhandho … pe … viññāṇakkhandho; vitakko ca, sabbañca rūpaṃ, asaṅkhatā ca dhātu—ime dhammā avitakkā.</p>
<h3>2.3.2.13.6. Savicāraduka</h3>
<p><a class='ref sc' id='sc252' href='#sc252'>SC 252</a><a class='ref ms' id='ms29Dhs_1978' href='#ms29Dhs_1978'>Ms 29Dhs_1978</a><a class='ref msdiv' id='msdiv1277' href='#msdiv1277'>Msdiv 1277</a>Katame dhammā savicārā? Savicārabhūmiyaṃ kāmāvacare rūpāvacare apariyāpanne, vicāraṃ ṭhapetvā, taṃsampayutto vedanākkhandho, saññākkhandho, saṅkhārakkhandho, viññāṇakkhandho—ime dhammā savicārā.</p>
<p><a class='ref sc' id='sc253' href='#sc253'>SC 253</a><a class='ref ms' id='ms29Dhs_1979' href='#ms29Dhs_1979'>Ms 29Dhs_1979</a><a class='ref msdiv' id='msdiv1278' href='#msdiv1278'>Msdiv 1278</a>Katame dhammā avicārā? Avicārabhūmiyaṃ kāmāvacare rūpāvacare arūpāvacare apariyāpanne; vedanākkhandho … pe … viññāṇakkhandho; vicāro ca, sabbañca rūpaṃ, asaṅkhatā ca dhātu—ime dhammā avicārā.</p>
<h3>2.3.2.13.7. Sappītikaduka</h3>
<p><a class='ref sc' id='sc254' href='#sc254'>SC 254</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 223</a><a class='ref ms' id='ms29Dhs_1980' href='#ms29Dhs_1980'>Ms 29Dhs_1980</a><a class='ref msdiv' id='msdiv1279' href='#msdiv1279'>Msdiv 1279</a>Katame dhammā sappītikā? Sappītikabhūmiyaṃ kāmāvacare rūpāvacare apariyāpanne, pītiṃ ṭhapetvā, taṃsampayutto vedanākkhandho … pe … viññāṇakkhandho—ime dhammā sappītikā.</p>
<p><a class='ref sc' id='sc255' href='#sc255'>SC 255</a><a class='ref ms' id='ms29Dhs_1981' href='#ms29Dhs_1981'>Ms 29Dhs_1981</a><a class='ref msdiv' id='msdiv1280' href='#msdiv1280'>Msdiv 1280</a>Katame dhammā appītikā? Appītikabhūmiyaṃ kāmāvacare rūpāvacare arūpāvacare apariyāpanne; vedanākkhandho … pe … viññāṇakkhandho; pīti ca, sabbañca rūpaṃ, asaṅkhatā ca dhātu—ime dhammā appītikā.</p>
<h3>2.3.2.13.8. Pītisahagataduka</h3>
<p><a class='ref sc' id='sc256' href='#sc256'>SC 256</a><a class='ref ms' id='ms29Dhs_1982' href='#ms29Dhs_1982'>Ms 29Dhs_1982</a><a class='ref msdiv' id='msdiv1281' href='#msdiv1281'>Msdiv 1281</a>Katame dhammā pītisahagatā? Pītibhūmiyaṃ kāmāvacare rūpāvacare apariyāpanne, pītiṃ ṭhapetvā, taṃsampayutto vedanākkhandho … pe … viññāṇakkhandho—ime dhammā pītisahagatā.</p>
<p><a class='ref sc' id='sc257' href='#sc257'>SC 257</a><a class='ref ms' id='ms29Dhs_1983' href='#ms29Dhs_1983'>Ms 29Dhs_1983</a><a class='ref msdiv' id='msdiv1282' href='#msdiv1282'>Msdiv 1282</a>Katame dhammā na pītisahagatā? Na pītibhūmiyaṃ kāmāvacare rūpāvacare arūpāvacare apariyāpanne; vedanākkhandho … pe … viññāṇakkhandho; pīti ca, sabbañca rūpaṃ, asaṅkhatā ca dhātu—ime dhammā na pītisahagatā.</p>
<h3>2.3.2.13.9. Sukhasahagataduka</h3>
<p><a class='ref sc' id='sc258' href='#sc258'>SC 258</a><a class='ref ms' id='ms29Dhs_1984' href='#ms29Dhs_1984'>Ms 29Dhs_1984</a><a class='ref msdiv' id='msdiv1283' href='#msdiv1283'>Msdiv 1283</a>Katame dhammā sukhasahagatā? Sukhabhūmiyaṃ kāmāvacare rūpāvacare apariyāpanne, sukhaṃ ṭhapetvā, taṃsampayutto saññākkhandho, saṅkhārakkhandho, viññāṇakkhandho—ime dhammā sukhasahagatā.</p>
<p><a class='ref sc' id='sc259' href='#sc259'>SC 259</a><a class='ref ms' id='ms29Dhs_1985' href='#ms29Dhs_1985'>Ms 29Dhs_1985</a><a class='ref msdiv' id='msdiv1284' href='#msdiv1284'>Msdiv 1284</a>Katame dhammā na sukhasahagatā? Na sukhabhūmiyaṃ kāmāvacare rūpāvacare arūpāvacare apariyāpanne; vedanākkhandho … pe … viññāṇakkhandho; sukhañca, sabbañca rūpaṃ, asaṅkhatā ca dhātu—ime dhammā na sukhasahagatā.</p>
<h3>2.3.2.13.10. Upekkhāsahagataduka</h3>
<p><a class='ref sc' id='sc260' href='#sc260'>SC 260</a><a class='ref ms' id='ms29Dhs_1986' href='#ms29Dhs_1986'>Ms 29Dhs_1986</a><a class='ref msdiv' id='msdiv1285' href='#msdiv1285'>Msdiv 1285</a>Katame dhammā upekkhāsahagatā? Upekkhābhūmiyaṃ kāmāvacare rūpāvacare arūpāvacare apariyāpanne, upekkhaṃ ṭhapetvā, taṃsampayutto saññākkhandho, saṅkhārakkhandho, viññāṇakkhandho—ime dhammā upekkhāsahagatā.</p>
<p><a class='ref sc' id='sc261' href='#sc261'>SC 261</a><a class='ref ms' id='ms29Dhs_1987' href='#ms29Dhs_1987'>Ms 29Dhs_1987</a><a class='ref msdiv' id='msdiv1286' href='#msdiv1286'>Msdiv 1286</a>Katame dhammā na upekkhāsahagatā? Na upekkhābhūmiyaṃ kāmāvacare rūpāvacare apariyāpanne, vedanākkhandho … pe … viññāṇakkhandho, upekkhā ca, sabbañca rūpaṃ, asaṅkhatā ca dhātu—ime dhammā na upekkhāsahagatā.</p>
<h3>2.3.2.13.11. Kāmāvacaraduka</h3>
<p><a class='ref sc' id='sc262' href='#sc262'>SC 262</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 224</a><a class='ref ms' id='ms29Dhs_1988' href='#ms29Dhs_1988'>Ms 29Dhs_1988</a><a class='ref msdiv' id='msdiv1287' href='#msdiv1287'>Msdiv 1287</a>Katame dhammā kāmāvacarā? Heṭṭhato avicinirayaṃ pariyantaṃ karitvā, uparito <span class='var' id='note113' title='paranimmitavasavattideve (bj, mr) | parinimmitavasavattideve (pts1)' href='#note113' title='paranimmitavasavattideve (bj, mr) | parinimmitavasavattideve (pts1)'>paranimmitavasavattī deve</span> anto karitvā, yaṃ etasmiṃ antare etthāvacarā ettha pariyāpannā khandhadhātu āyatanā, rūpaṃ vedanā saññā saṅkhārā viññāṇaṃ—ime dhammā kāmāvacarā.</p>
<p><a class='ref sc' id='sc263' href='#sc263'>SC 263</a><a class='ref ms' id='ms29Dhs_1989' href='#ms29Dhs_1989'>Ms 29Dhs_1989</a><a class='ref msdiv' id='msdiv1288' href='#msdiv1288'>Msdiv 1288</a>Katame dhammā na kāmāvacarā? Rūpāvacarā, arūpāvacarā, apariyāpannā—ime dhammā na kāmāvacarā.</p>
<h3>2.3.2.13.12. Rūpāvacaraduka</h3>
<p><a class='ref sc' id='sc264' href='#sc264'>SC 264</a><a class='ref ms' id='ms29Dhs_1990' href='#ms29Dhs_1990'>Ms 29Dhs_1990</a><a class='ref msdiv' id='msdiv1289' href='#msdiv1289'>Msdiv 1289</a>Katame dhammā rūpāvacarā? Heṭṭhato brahmalokaṃ pariyantaṃ karitvā, uparito <span class='var' id='note114' title='akaniṭṭhadeve (bj, pts1, mr)'>akaniṭṭhe deve</span> anto karitvā, yaṃ etasmiṃ antare etthāvacarā ettha pariyāpannā samāpannassa vā upapannassa vā <span class='var' id='note115' title='diṭṭhadhammasukhavihārassa (mr)' href='#note114' title='akaniṭṭhadeve (bj, pts1, mr)'>akaniṭṭhe deve</span> anto karitvā, yaṃ etasmiṃ antare etthāvacarā ettha pariyāpannā samāpannassa vā upapannassa vā <span class='var' id='note115' title='diṭṭhadhammasukhavihārassa (mr)'>diṭṭhadhammasukhavihārissa</span> vā cittacetasikā dhammā—ime dhammā rūpāvacarā.</p>
<p><a class='ref sc' id='sc265' href='#sc265'>SC 265</a><a class='ref ms' id='ms29Dhs_1991' href='#ms29Dhs_1991'>Ms 29Dhs_1991</a><a class='ref msdiv' id='msdiv1290' href='#msdiv1290'>Msdiv 1290</a>Katame dhammā na rūpāvacarā? Kāmāvacarā, arūpāvacarā, apariyāpannā—ime dhammā na rūpāvacarā.</p>
<h3>2.3.2.13.13. Arūpāvacaraduka</h3>
<p><a class='ref sc' id='sc266' href='#sc266'>SC 266</a><a class='ref ms' id='ms29Dhs_1992' href='#ms29Dhs_1992'>Ms 29Dhs_1992</a><a class='ref msdiv' id='msdiv1291' href='#msdiv1291'>Msdiv 1291</a>Katame dhammā arūpāvacarā? Heṭṭhato ākāsānañcāyatanupage deve pariyantaṃ karitvā, uparito nevasaññānāsaññāyatanupage deve anto karitvā, yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā—ime dhammā arūpāvacarā.</p>
<p><a class='ref sc' id='sc267' href='#sc267'>SC 267</a><a class='ref ms' id='ms29Dhs_1993' href='#ms29Dhs_1993'>Ms 29Dhs_1993</a><a class='ref msdiv' id='msdiv1292' href='#msdiv1292'>Msdiv 1292</a>Katame dhammā na arūpāvacarā? Kāmāvacarā, rūpāvacarā, apariyāpannā—ime dhammā na arūpāvacarā.</p>
<h3>2.3.2.13.14. Pariyāpannaduka</h3>
<p><a class='ref sc' id='sc268' href='#sc268'>SC 268</a><a class='ref ms' id='ms29Dhs_1994' href='#ms29Dhs_1994'>Ms 29Dhs_1994</a><a class='ref msdiv' id='msdiv1293' href='#msdiv1293'>Msdiv 1293</a>Katame dhammā pariyāpannā? Sāsavā kusalākusalābyākatā dhammā kāmāvacarā, rūpāvacarā, arūpāvacarā, rūpakkhandho … pe … viññāṇakkhandho—ime dhammā pariyāpannā.</p>
<p><a class='ref sc' id='sc269' href='#sc269'>SC 269</a><a class='ref ms' id='ms29Dhs_1995' href='#ms29Dhs_1995'>Ms 29Dhs_1995</a><a class='ref msdiv' id='msdiv1294' href='#msdiv1294'>Msdiv 1294</a>Katame dhammā apariyāpannā? Maggā ca, maggaphalāni ca, asaṅkhatā ca dhātu—ime dhammā apariyāpannā.</p>
<h3>2.3.2.13.15. Niyyānikaduka</h3>
<p><a class='ref sc' id='sc270' href='#sc270'>SC 270</a><a class='ref ms' id='ms29Dhs_1996' href='#ms29Dhs_1996'>Ms 29Dhs_1996</a><a class='ref msdiv' id='msdiv1295' href='#msdiv1295'>Msdiv 1295</a>Katame dhammā niyyānikā? Cattāro maggā apariyāpannā—ime dhammā niyyānikā.</p>
<p><a class='ref sc' id='sc271' href='#sc271'>SC 271</a><a class='ref ms' id='ms29Dhs_1997' href='#ms29Dhs_1997'>Ms 29Dhs_1997</a><a class='ref msdiv' id='msdiv1296' href='#msdiv1296'>Msdiv 1296</a>Katame dhammā aniyyānikā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā aniyyānikā.</p>
<h3>2.3.2.13.16. Niyataduka</h3>
<p><a class='ref sc' id='sc272' href='#sc272'>SC 272</a><a class='ref pts-vp-pli' id='pts-vp-pli1.350' href='#pts-vp-pli1.350'>PTS vp Pali 225</a><a class='ref ms' id='ms29Dhs_1998' href='#ms29Dhs_1998'>Ms 29Dhs_1998</a><a class='ref msdiv' id='msdiv1297' href='#msdiv1297'>Msdiv 1297</a>Katame dhammā niyatā? Pañca kammāni ānantarikāni, yā ca micchādiṭṭhi niyatā, cattāro maggā apariyāpannā—ime dhammā niyatā.</p>
<p><a class='ref sc' id='sc273' href='#sc273'>SC 273</a><a class='ref ms' id='ms29Dhs_1999' href='#ms29Dhs_1999'>Ms 29Dhs_1999</a><a class='ref msdiv' id='msdiv1298' href='#msdiv1298'>Msdiv 1298</a>Katame dhammā aniyatā? Te dhamme ṭhapetvā avasesā kusalākusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā aniyatā.</p>
<h3>2.3.2.13.17. Sauttaraduka</h3>
<p><a class='ref sc' id='sc274' href='#sc274'>SC 274</a><a class='ref ms' id='ms29Dhs_2000' href='#ms29Dhs_2000'>Ms 29Dhs_2000</a><a class='ref msdiv' id='msdiv1299' href='#msdiv1299'>Msdiv 1299</a>Katame dhammā sauttarā? Sāsavā kusalākusalābyākatā dhammā kāmāvacarā, rūpāvacarā, arūpāvacarā; rūpakkhandho … pe … viññāṇakkhandho—ime dhammā sauttarā.</p>
<p><a class='ref sc' id='sc275' href='#sc275'>SC 275</a><a class='ref ms' id='ms29Dhs_2001' href='#ms29Dhs_2001'>Ms 29Dhs_2001</a><a class='ref msdiv' id='msdiv1300' href='#msdiv1300'>Msdiv 1300</a>Katame dhammā anuttarā? Apariyāpannā maggā ca, maggaphalāni ca, asaṅkhatā ca dhātu—ime dhammā anuttarā.</p>
<h3>2.3.2.13.18. Saraṇaduka</h3>
<p><a class='ref sc' id='sc276' href='#sc276'>SC 276</a><a class='ref ms' id='ms29Dhs_2002' href='#ms29Dhs_2002'>Ms 29Dhs_2002</a><a class='ref msdiv' id='msdiv1301' href='#msdiv1301'>Msdiv 1301</a>Katame dhammā saraṇā? Tīṇi akusalamūlāni lobho, doso, moho; tadekaṭṭhā ca kilesā, taṃsampayutto vedanākkhandho … pe … viññāṇakkhandho, taṃsamuṭṭhānaṃ kāyakammaṃ, vacīkammaṃ, manokammaṃ—ime dhammā saraṇā.</p>
<p><a class='ref sc' id='sc277' href='#sc277'>SC 277</a><a class='ref ms' id='ms29Dhs_2003' href='#ms29Dhs_2003'>Ms 29Dhs_2003</a><a class='ref msdiv' id='msdiv1302' href='#msdiv1302'>Msdiv 1302</a>Katame dhammā araṇā? Kusalābyākatā dhammā kāmāvacarā, rūpāvacarā, arūpāvacarā, apariyāpannā; vedanākkhandho … pe … viññāṇakkhandho, sabbañca rūpaṃ, asaṅkhatā ca dhātu—ime dhammā araṇā.</p>
<p class='endsutta'><a class='ref ms' id='ms29Dhs_2004' href='#ms29Dhs_2004'>Ms 29Dhs_2004</a>Abhidhammadukaṃ.</p>
<footer>
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, <span class='publication-date'>2005</span>. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class='editor'>Blake Walshe</span> and <span class='editor'>Bhikkhu Sujato</span>.</p>
</footer>
</article>
</body>
</html>
