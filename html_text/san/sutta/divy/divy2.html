<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy2' lang='san'>
<header>
<ul>
<li class='division'>Divyāvadānam</li>
</ul>
<h1>2. pūrṇāvadānam</h1>
</header>
<p><a class='ref vai' id='vai015.001'>Vai 015.001</a> bhagavāñ śrāvastyāṃ viharati sma jetavane ’nāthapiṇḍadasyārāme |<br>
<a class='ref vai' id='vai015.002'>Vai 015.002</a> tena khalu samayena sūrpārake nagare nāma gṛhapatiḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī |<br>
<a class='ref vai' id='vai015.003'>Vai 015.003</a> tena sadṛśāt kulāt kulatramānītam |<br>
<a class='ref vai' id='vai015.004'>Vai 015.004</a> sa tayā sārdhaṃ krīḍati ramate paricārayati |<br>
tasya krīḍato ramamāṇasya paricārayataḥ kālāntareṇa patnī āpannasattvā saṃvṛttā |<br>
<a class='ref vai' id='vai015.005'>Vai 015.005</a> sā aṣṭānāṃ navānāṃ vā māsānāmatyayāt prasūtā |<br>
dārako jātaḥ |<br>
<a class='ref vai' id='vai015.006'>Vai 015.006</a> tasya trīṇi saptakāni ekaviṃśatidivasāni vistareṇa jātasya jātamahaṃ kṛtvā nāmadheyaṃ vyavasthāpyate—kiṃ bhavatu dārakasya nāmeti |<br>
<a class='ref vai' id='vai015.007'>Vai 015.007</a> jñātaya ūcuh—ayaṃ dārako bhavasya gṛhapateḥ putraḥ, tasmādbhavatu bhavileti nāmadheyaṃ vyavasthāpitam |<br>
<a class='ref vai' id='vai015.008'>Vai 015.008</a> bhūyo ’pyasya krīḍato ramamāṇasya paricārayataḥ putro jātaḥ |<br>
<a class='ref vai' id='vai015.009'>Vai 015.009</a> tasya bhavatrāteti nāmadheyaṃ vyavasthāpitam |<br>
punarapyasya putro jātaḥ |<br>
<a class='ref vai' id='vai015.010'>Vai 015.010</a> tasya bhavanandīti nāmadheyaṃ vyavasthāpitam |<br>
yāvadapareṇa samayena bhavo gṛhapatir glānaṃ saṃvṛttaḥ |<br>
<a class='ref vai' id='vai015.011'>Vai 015.011</a> so ’tyarthaṃ paruṣavacanasamudācārī yataḥ, patnyā putraiścāpyupekṣitaḥ |<br>
tasya preṣyadārikā |<br>
<a class='ref vai' id='vai015.012'>Vai 015.012</a> sā saṃlakṣayati—mama svāminā anekairupāyaśatairbhogāḥ samudānītāḥ |<br>
<a class='ref vai' id='vai015.013'>Vai 015.013</a> sedānīṃ glānaḥ saṃvṛttaḥ |<br>
saiṣa patnyā putraiścāpyupekṣitaḥ |<br>
na mama pratirūpaṃ syād yadahaṃ svāminamadhyupekṣeyamiti |<br>
<a class='ref vai' id='vai015.014'>Vai 015.014</a> sā vaidyasakāśaṃ gatvā kathayati—ārya jānīṣe tvaṃ bhavaṃ gṛhapatim? jāne, kiṃ tasya? tasyaivaṃvidhaṃ glānyaṃ samupajātam |<br>
<a class='ref vai' id='vai015.015'>Vai 015.015</a> sa patnyā putraiścāpyupekṣitaḥ |<br>
tasya bhaviṣajyam (bhaiṣajyam) vyapadiśeti |<br>
<a class='ref vai' id='vai015.016'>Vai 015.016</a> sa kathayati—dārike tvameva kathayasi—sa patnyā putraiścāpyupekṣita iti |<br>
<a class='ref vai' id='vai015.017'>Vai 015.017</a> atha kastasyopasthānaṃ karoti? sā kathayati—ahamasyopasthānaṃ karomi |<br>
<a class='ref vai' id='vai015.018'>Vai 015.018</a> kiṃ tvalpamūlyāni bhaiṣajyāni vyapadiśeti |<br>
tena vyapadiṣṭam—idaṃ tasya bhaiṣajyamiti |<br>
tatastayā kiṃcit svabhaktāttasmādeva gṛhādapahṛtyopasthānaṃ kṛtam |<br>
<a class='ref vai' id='vai015.019'>Vai 015.019</a> sa svasthībhūtaḥ saṃlakṣayati—ahaṃ patnyā putraiścādhyupekṣitaḥ |<br>
<a class='ref vai' id='vai015.020'>Vai 015.020</a> yadahaṃ jīvitaḥ, tadasyā dārikāyāḥ prabhāvāt |<br>
tadasyāḥ pratyupapakāraḥ kartavya iti |<br>
<a class='ref vai' id='vai015.021'>Vai 015.021</a> sā tenoktā—dārike, ahaṃ patnyā putraiścāpyupekṣitaḥ |<br>
yat kiṃcidahaṃ jīvitaḥ, sarvaṃ tava prabhāvāt |<br>
<a class='ref vai' id='vai015.022'>Vai 015.022</a> ahaṃ te varamanuprayacchāmīti |<br>
sā kathayati—svāmin, yadi me parituṣṭo ’si, bhavatu me tvayā sārdhaṃ samāgama iti |<br>
<a class='ref vai' id='vai015.023'>Vai 015.023</a> sa kathayati—āryaputra, dūramapi paramapi gatvā dāsyevāham, yadi tu āryaputreṇa sārdhaṃ samāgamo bhavati, evamadāsī bhavāmīti |<br>
<a class='ref vai' id='vai015.026'>Vai 015.026</a> tenāvaśyaṃ nirbandhaṃ jñātvā abhihitā—yadā saṃvṛttā ṛtumatī tadā mamārocayiṣyasīti |<br>
sā apareṇa samayena kalyā saṃvṛttā ṛtumatī |<br>
<a class='ref vai' id='vai015.027'>Vai 015.027</a> tayā tasyārocitam |<br>
tato bhavena gṛhapatinā tayā sārdhaṃ paricāritam |<br>
<a class='ref vai' id='vai015.028'>Vai 015.028</a> sā āpannasattvā saṃvṛttā |<br>
yameva divasamāpannasattvā saṃvṛttā tameva divasamupādāya bhavasya gṛhapateḥ sarvārthāḥ sarvakarmāntāśca paripūrṇāḥ |<br>
<a class='ref vai' id='vai015.029'>Vai 015.029</a> sā tvaṣṭānāṃ vā navānāṃ māsānāmatyayāt prasūtā |<br>
<a class='ref vai' id='vai015.030'>Vai 015.030</a> dārako jāto ’bhirūpo darśanīyaḥ prāsādiko gauraḥ kanakavarṇaśchatrākāraśīrṣaḥ pralambabāhurvistīrṇalalāṭaḥ saṃgatabhrūstuṅganāsaḥ |<br>
<a class='ref vai' id='vai015.031'>Vai 015.031</a> yasminneva divase <a class='ref vai' id='vai16.000'>Vai 16.000</a>dārako jātaḥ, tasminneva divase bhavasya gṛhapaterbhūyasyā mātrayā sarvārthāḥ sarvakarmāntāḥ paripūrṇāḥ | <a class='ref vai' id='vai016.002'>Vai 016.002</a></p>
<p>tasya jñātayaḥ saṃgamya samāgamya trīṇi saptakānyekaviṃśatidivasāni vistareṇa jātasya jātamahaṃ kṛtvā pūrvavat yāvatpūrṇeti nāmadheyaṃ vyavasthāpitam |<br>
<a class='ref vai' id='vai016.003'>Vai 016.003</a> pūrṇo dārako ’ṣṭābhyo dhātrībhyo dvābhyāmaṃsadhātībhyāṃ datto vistareṇa yāvadāśu vardhate hradasthamiva paṅkajam |<br>
<a class='ref vai' id='vai016.004'>Vai 016.004</a> yadā mahān saṃvṛttaḥ, tadā lipyāmupanyastaḥ saṃkhyāyāṃ gaṇanāyāṃ mudrāyāmuddhāre nyāse nikṣepe vastuparīkṣāyāṃ ratnaparīkṣāyāṃ hastiparīkṣāyāmaśvaparīkṣāyāṃ kumāraparīkṣāyāṃ kumārikāparīkṣāyām |<br>
<a class='ref vai' id='vai016.006'>Vai 016.006</a> aṣṭāsu parīkṣāsūddhaṭako vācakaḥ paṇḍitaḥ paṭupracāraḥ saṃvṛttaḥ |<br>
<a class='ref vai' id='vai016.007'>Vai 016.007</a> tato bhavena gṛhapatinā bhavilādīnāṃ putrāṇām yathānupūrvyā niveśāḥ kṛtāḥ |<br>
<a class='ref vai' id='vai016.008'>Vai 016.008</a> te patnībhiḥ sārdhamatīva saṃraktā nivṛttā maṇḍanaparamā vyavasthitāḥ |<br>
<a class='ref vai' id='vai016.009'>Vai 016.009</a> tato bhavo gṛhapatiḥ kare kapolaṃ dattvā cintāparo vyavasthitaḥ |<br>
sa putrairdṛṣṭaḥ puṣṭaśca—tāta, kasmāttvaṃ kare kapolaṃ dattvā cintāparo vyavasthita iti |<br>
<a class='ref vai' id='vai016.010'>Vai 016.010</a> sa kathayati—putrakāḥ, na tāvanmayā niveśaḥ kṛto yāvatsuvarṇalakṣaḥ samudānīta iti |<br>
<a class='ref vai' id='vai016.011'>Vai 016.011</a> te yūyaṃ nirastavyāpārāḥ patnīṣvatyarthaṃ saṃraktā maṇḍanaparamā vyavasthitāḥ |<br>
<a class='ref vai' id='vai016.012'>Vai 016.012</a> mamātyayāt gṛhaṃ śocanīyaṃ bhaviṣyati |<br>
kathaṃ na cintāparo bhaviṣyāmīti? bhavilena ratnakarṇikā pinaddhā |<br>
<a class='ref vai' id='vai016.013'>Vai 016.013</a> sa tāmavatāryadārukarṇikāṃ pinahya pratijñāmārūḍhah—na tāvat ratnakarṇikāṃ pinahyāmi yāvat suvarṇalakṣaḥ samupārjita iti |<br>
<a class='ref vai' id='vai016.014'>Vai 016.014</a> apareṇa stavakarṇikā |<br>
<a class='ref vai' id='vai016.015'>Vai 016.015</a> apareṇa trapukarṇikā |<br>
teṣām yāstāḥ saṃjñā bhavilo bhavatrāto bhavanandīti tā antarhitāḥ |<br>
<a class='ref vai' id='vai016.016'>Vai 016.016</a> dārukarṇī stavakarṇī trapukarṇīti prādurbhūtāḥ |<br>
te paṇyamādāya mahāsamudraṃ saṃprasthitāḥ |<br>
pūrṇaḥ kathayati—tāta, ahamapi mahāsamudraṃ gacchāmīti |<br>
<a class='ref vai' id='vai016.017'>Vai 016.017</a> sa kathayati—putra bālastvam |<br>
atraiva tiṣṭha, āvāryāṃ vyāpāraṃ kuru |<br>
<a class='ref vai' id='vai016.018'>Vai 016.018</a> sa tatraivāvasthitaḥ |<br>
te ’pi saṃsiddhayānapātrā āgatāḥ |<br>
mārgaśramaṃ prativinodya kathayanti—tāta kalyatāmasmadīyaṃ paṇyamiti |<br>
<a class='ref vai' id='vai016.019'>Vai 016.019</a> ten kalitam—ekaikasya suvarṇalakṣāḥ saṃvṛttāḥ |<br>
<a class='ref vai' id='vai016.020'>Vai 016.020</a> pūrṇenāpi tatraiva dharmeṇa nyāyena vyavahāritāḥ sātirekāḥ suvarṇalakṣāḥ samudānītāaḥ |<br>
pūrṇo ’pi pituḥ pādayor nipatya kathayati—tāta, mamāpi kalyatāmāvārīsamutthitaṃ dravyamiti |<br>
<a class='ref vai' id='vai016.021'>Vai 016.021</a> sa kathayati—putra tvamatraivāvasthitaḥ |<br>
<a class='ref vai' id='vai016.022'>Vai 016.022</a> kiṃ tava kalyate? sa kathayati—tāta kalyatām |<br>
tathāpi jñātaṃ bhaviṣyatīti |<br>
<a class='ref vai' id='vai016.023'>Vai 016.023</a> kalitam yāvannyāyopārjitasya suvarṇasya mūlyaṃ varjayitvā sātiriktā lakṣāḥ saṃvṛttāḥ |<br>
<a class='ref vai' id='vai016.024'>Vai 016.024</a> bhavo gṛhapatiḥ prītisaumanasyajātaḥ saṃlakṣayati—puṇyamaheśākhyo ’yaṃ sattvo yenehaiva sthiteneyatsuvarṇaṃ samupārjitamiti |<br>
<a class='ref vai' id='vai016.025'>Vai 016.025</a> yāvadapareṇa samayena bhavo gṛhapatirglānaḥ saṃvṛttaḥ |<br>
sa saṃlakṣayati—mamātyayādete bhedaṃ gamiṣyanti |<br>
<a class='ref vai' id='vai016.026'>Vai 016.026</a> upāyasaṃvidhānaṃ kartavyamiti |<br>
tena te ’bhihitāh—putrakāḥ, kāṣṭhāni samudānayateti |<br>
<a class='ref vai' id='vai016.027'>Vai 016.027</a> taiḥ kāṣṭhāni samudānītāni |<br>
sa kathayati—agniṃ prajvālayateti |<br>
<a class='ref vai' id='vai016.028'>Vai 016.028</a> tairagniḥ prajvālitaḥ |<br>
bhavo gṛhapatiḥ kathayati—ekaikamalātamapanayateti |<br>
<a class='ref vai' id='vai016.029'>Vai 016.029</a> tairapanītam |<br>
so ’gnir nivārṇaḥ |<br>
sa kathayati—putrakāḥ, dṛṣṭo vah? tāta dṛṣṭaḥ |<br>
sa gāthāṃ bhāṣate—<a class='ref vai' id='vai016.030'>Vai 016.030</a> jvalanti sahitāṅgārā bhrātaraḥ sahitāstathā |<br>
<a class='ref vai' id='vai016.031'>Vai 016.031</a> pravibhaktā niśāmyanti yathāṅgārastathā narāḥ (1)|<br>
<a class='ref vai' id='vai017.001'>Vai 017.001</a> <a class='ref vai' id='vai17.000'>Vai 17.000</a>putrakāḥ, na yuṣmābhirmamātyayāt strīṇāṃ śrotavyam |<br>
<a class='ref vai' id='vai017.002'>Vai 017.002</a> kuṭumbaṃ bhidyate strībhirvāgbhirbhidyanti kātarāḥ |<br>
<a class='ref vai' id='vai017.003'>Vai 017.003</a> durnyasto bhidyate mantraḥ prītirbhidyate lobhataḥ (2)|<br>
iti |<br>
|<br>
<a class='ref vai' id='vai017.004'>Vai 017.004</a> te niṣkrāntāḥ |<br>
bhavilastatraivāvasthitaḥ |<br>
sa tenoktah—putra, na kadācit tvayā pūrṇo moktavyaḥ |<br>
<a class='ref vai' id='vai017.005'>Vai 017.005</a> puṇyamaheśākhyo ’yaṃ sattvaḥ |<br>
ityuktvā—<a class='ref vai' id='vai017.006'>Vai 017.006</a> sarve kṣayāntā nicayāḥ patanāntāḥ samucchrayāḥ |<br>
<a class='ref vai' id='vai017.007'>Vai 017.007</a> samyogā viprayogāntā maraṇāntaṃ ca jīvitam (3)|<br>
<a class='ref vai' id='vai017.008'>Vai 017.008</a> iti kāladharmeṇa samyuktaḥ |<br>
tair nīlapītalohitāvadātairvastraiḥ śibikāmalaṃkṛtya mahatā saṃskāreṇa śmaśānaṃ nītvā dhmāpitaḥ |<br>
<a class='ref vai' id='vai017.009'>Vai 017.009</a> tataste śokavinodanaṃ kṛtvā kathayanti—yadā asmākaṃ pitā jīvati, tadā tadadhīnāḥ prāṇāḥ |<br>
<a class='ref vai' id='vai017.010'>Vai 017.010</a> yadidānīṃ nirastavyāpārāstiṣṭhāmaḥ, gṛḥpamavasādaṃ gamiṣyati |<br>
<a class='ref vai' id='vai017.011'>Vai 017.011</a> na śobhanaṃ bhaviṣyati |<br>
yannu vayaṃ paṇyamādāya deśāntaraṃ gacchāma iti |<br>
pūrṇaḥ kathayati—yadyevamahamapi gacchāmīti |<br>
<a class='ref vai' id='vai017.012'>Vai 017.012</a> te kathayanti—tvamatraivāvāryāṃ vyāpāraṃ kuru, vayameva gacchāma iti |<br>
<a class='ref vai' id='vai017.013'>Vai 017.013</a> te paṇyamādāya deśāntaraṃ gatāḥ |<br>
pūrṇo nyastasarvakāryastatraivāvasthitaḥ |<br>
|<br>
<a class='ref vai' id='vai017.014'>Vai 017.014</a> dharmatā khalu īśvaragṛheṣu divasaparivyayo dīyate |<br>
tāsteṣāṃ patnyo dārikāḥ parivyayanimittaṃ preṣayanti |<br>
<a class='ref vai' id='vai017.015'>Vai 017.015</a> pūrṇo ’pi dhanibhiḥ śreṣṭhibhiḥ sārthavāhairanyaiścājīvibhiḥ parivṛto ’vatiṣṭhate |<br>
<a class='ref vai' id='vai017.016'>Vai 017.016</a> tāstvavakāśaṃ na labhante |<br>
yadā te upasthāya prakrāntā bhavanti, tadā tāsāṃ divasaparivyayaṃ dadāti |<br>
tā dārikāściracirādāgacchantītyupālabhyante |<br>
<a class='ref vai' id='vai017.017'>Vai 017.017</a> tā evamarthaṃ vistareṇārocayanti |<br>
<a class='ref vai' id='vai017.018'>Vai 017.018</a> tāḥ kathayanti—evaṃ hi teṣāṃ bhavati, yeṣāṃ dāsīputrāḥ kuleṣvaiśvacaryaṃ vaśe vartayantīti |<br>
<a class='ref vai' id='vai017.019'>Vai 017.019</a> bhavilapatnyā dārikā abhihitā—tvayā kālaṃ jñātvā gantavyamiti |<br>
sā kālaṃ jñātvā gacchati, śīghraṃ labhate |<br>
<a class='ref vai' id='vai017.020'>Vai 017.020</a> anyāścirayanti |<br>
tābhiḥ sā pṛṣṭhā—tayā samākhyātam |<br>
tā api tayā sārdhaṃ gantumārabdhāḥ |<br>
<a class='ref vai' id='vai017.021'>Vai 017.021</a> tā api śīghraṃ pratilabhante |<br>
tāḥ svābhinībhiruktāh—kimatra kāraṇamidānīṃ śīghramāgacchatheti |<br>
<a class='ref vai' id='vai017.022'>Vai 017.022</a> tāḥ kathayanti—ārogyaṃ jyeṣṭhabhavikāyāa bhavatu |<br>
yadā tasyā dārikā gatā bhavati, tadā labhyate |<br>
<a class='ref vai' id='vai017.023'>Vai 017.023</a> vayaṃ tayā sārdhaṃ gacchāma iti |<br>
tāḥ saṃjātāmarṣāḥ kathayanti—evaṃ hi teṣāṃ bhavati yeṣāṃ dāsīputrāḥ kulesvaiścaryaṃ vaśe vartayantīti |<br>
<a class='ref vai' id='vai017.024'>Vai 017.024</a> yāvadapareṇa samayena bhavilo bhavatrāto bhavanandī ca sahitāḥ samagrāḥ saṃmodamānā mahāsamudrāt saṃsiddhayānapātrā āgatāḥ |<br>
<a class='ref vai' id='vai017.026'>Vai 017.026</a> bhavilena patnī pṛṣṭā—bhadre, śobhanaṃ pūrṇena pratipālitā tvamiti? sā kathayati—yathā bhrātrā putreṇa veti |<br>
<a class='ref vai' id='vai017.027'>Vai 017.027</a> te anye ’pi svāmibhyāṃ pṛṣṭe kathayatah—evaṃ hi teṣāṃ bhavati, yeṣāṃ dāsīputrāḥ kuleṣvaiścaryaṃ vaśe vartayantīti |<br>
<a class='ref vai' id='vai017.028'>Vai 017.028</a> tau saṃlakṣayatah—suhṛdbhedakāḥ striyo bhavantīti |<br>
<a class='ref vai' id='vai017.029'>Vai 017.029</a> yāvadapareṇa samayena kāśikavastrāvārī udghāṭitā |<br>
tatsamanantaraṃ bhavilasya putro gataḥ |<br>
<a class='ref vai' id='vai017.030'>Vai 017.030</a> sa pūrṇena kāśikavastrayugenācchāditaḥ |<br>
anyābhyāṃ dṛṣṭvā svaputrāḥ preṣitā yāvat kāśikavastrāvārī ghaṭṭitā, phuṭṭakavastrāvārī udghāṭitā |<br>
<a class='ref vai' id='vai017.031'>Vai 017.031</a> te ca daivayogāt saṃprāptāḥ |<br>
te pūrṇena phuṭṭakairvastrairācchāditāḥ |<br>
<a class='ref vai' id='vai017.032'>Vai 017.032</a> te dṛṣṭvā svāminoḥ kathayatah—dṛṣṭam yuvābhyāmapareṣāṃ kāśikavastrāṇi<a class='ref vai' id='vai18.000'>Vai 18.000</a> dīyante, pareṣāṃ phuṭṭakānīti |<br>
<a class='ref vai' id='vai018.001'>Vai 018.001</a> tābhyāmanusaṃjñaptirdattā |<br>
kimetadeva bhaviṣyati? nūnaṃ kāśikavastrāvārī ghaṭṭitā, phuṭṭakavastrāvārī udghāṭiteti |<br>
<a class='ref vai' id='vai018.002'>Vai 018.002</a> yāvadapareṇa samayena śarkarāvārī udghaṭitā |<br>
<a class='ref vai' id='vai018.003'>Vai 018.003</a> bhavilasya ca putro gataḥ |<br>
tena śarkarākho<span class='supplied'>mo</span>dako labdhaḥ |<br>
taṃ dṛṣṭvā anyābhyāṃ svaputrāḥ preṣitāḥ |<br>
<a class='ref vai' id='vai018.004'>Vai 018.004</a> te daivayogād guḍāvāryāmudghāṭitāyāṃ gatāḥ |<br>
tairguḍo labdhaḥ |<br>
tābhistaṃ dṛṣṭvā svāminau tathā tathā bhagnau yathā gṛhavibhāgaṃ kartumārabdhau |<br>
<a class='ref vai' id='vai018.005'>Vai 018.005</a> tau parasparaṃ saṃjalpaṃ kurutah—sarvathā vinaṣṭā vayam, gṛhaṃ bhājayāmeti |<br>
<a class='ref vai' id='vai018.006'>Vai 018.006</a> ekaḥ kathayati—jyeṣṭhataraṃ śabdayāmaḥ |<br>
ekaḥ kathayati—vicārayāmastāvat kathaṃ bhājayāmeti |<br>
<a class='ref vai' id='vai018.007'>Vai 018.007</a> tau svabuddhyā vicārayataḥ |<br>
ekasya gṛhagataṃ kṣetragataṃ ca, ekasyāvārīgataṃ deśāntaragataṃ ca, ekasya pūrṇakaḥ |<br>
<a class='ref vai' id='vai018.008'>Vai 018.008</a> yadi jyeṣṭhataro gṛhagataṃ kṣetragataṃ ca grahīṣyati, śaknumo vayamāvārīgatena deśāntaragatena cātmānaṃ saṃdhārayitum |<br>
<a class='ref vai' id='vai018.010'>Vai 018.010</a> athāvārīgataṃ deśāntaragataṃ ca grahīṣyati, tathāpi vayaṃ śknumo gṛhagatena kṣetragatena cātmānaṃ saṃdhārayitum, pūrṇakasya ca māryādābandhaṃ kartumiti |<br>
<a class='ref vai' id='vai018.011'>Vai 018.011</a> tāvevaṃ saṃjalpaṃ kṛtvā bhavilasya sakāśaṃ gatau |<br>
<a class='ref vai' id='vai018.012'>Vai 018.012</a> bhrātaḥ, vinaṣṭā vayaṃ bhājayāmo gṛhamiti |<br>
sa kathayati—suparīkṣitaṃ kartavyam, gṛhabhedikāḥ striyo bhavantīti |<br>
<a class='ref vai' id='vai018.013'>Vai 018.013</a> tau kathayatah—pratyakṣīkṛtamasmābhiḥ, bhājayāmeti |<br>
<a class='ref vai' id='vai018.014'>Vai 018.014</a> sa kathayati—yadevam, āhūyantāṃ kulānīti |<br>
tau kathayatah—pūrvamevāsmābhirbhājitam |<br>
<a class='ref vai' id='vai018.015'>Vai 018.015</a> ekasya gṛhagataṃ kṣetragataṃ ca, ekasyāvārīgataṃ deśāntaragataṃ ca, ekasya pūrṇakaḥ |<br>
<a class='ref vai' id='vai018.016'>Vai 018.016</a> sa kathayati—pūrṇasya pratyaṃśaṃ nānuprayacchatha? tau kathayatah—dāsīputraḥ saḥ |<br>
kastasya pratyaṃśaṃ dadyāt? api tu sa evāsmābhirbhājitaḥ |<br>
<a class='ref vai' id='vai018.017'>Vai 018.017</a> yadi tavābhipretaṃ tameva gṛhāṇeti |<br>
sa saṃlakṣayati—ahaṃ pitrā abhihitah—sarvasvamapi te parityajya pūrṇo grahītavya iti |<br>
<a class='ref vai' id='vai018.018'>Vai 018.018</a> gṛhṇāmi pūrṇamiti viditvā kathayati—evaṃ bhavatu mama pūrṇaketi |<br>
<a class='ref vai' id='vai018.019'>Vai 018.019</a> yasya gṛhagataṃ kṣetragataṃ ca, sa tvaramāṇo gṛhaṃ gatvā kathayati—jyeṣṭhabhavike nirgaccha |<br>
<a class='ref vai' id='vai018.020'>Vai 018.020</a> sā nirgatā |<br>
mā bhūyaḥ pravekṣyasi |<br>
<a class='ref vai' id='vai018.021'>Vai 018.021</a> kasyārthāya? asmābhirbhājitaṃ gṛham |<br>
yasyāvārīgataṃ deśāntaragataṃ ca, so ’pi tvaramāṇa āvārīṃ gatvā kathayati—pūrṇaka avatareti |<br>
<a class='ref vai' id='vai018.022'>Vai 018.022</a> so ’vatīrṇaḥ |<br>
mā bhūyo ’bhirokṣyasi |<br>
kiṃ kāraṇam? asmābhirbhājitam |<br>
<a class='ref vai' id='vai018.023'>Vai 018.023</a> yāvat bhavilapatnī pūrṇakena sārdhaṃ jñātigṛhaṃ saṃprasthitā |<br>
<a class='ref vai' id='vai018.024'>Vai 018.024</a> dārakā bubhikṣitā roditumārabdhāḥ |<br>
sā kathayati—pūrṇa, dārakāṇāṃ pūrvabhakṣikāmanuprayaccheti |<br>
<a class='ref vai' id='vai018.025'>Vai 018.025</a> sa kathayati—kārṣāpaṇaṃ prayaccha |<br>
sā kathayati—tvayā iyatībhiḥ suvarṇalakṣābhirvyavahṛtam, dārakāṇāṃ pūrvabhikṣikāpi nāsti? pūrṇaḥ kathayati—kimahaṃ jāne yuṣmākaṃ gṛhe īdṛśīyamavasthā bhaviṣyatīti |<br>
<a class='ref vai' id='vai018.027'>Vai 018.027</a> yadi mayā jñātamabhaviṣyat, mayā anekāḥ suvarṇalakṣāḥ saṃhāritā abhaviṣyan |<br>
<a class='ref vai' id='vai018.028'>Vai 018.028</a> dharmataiṣā striya ārakūṭākārṣāpaṇān vastrānte badhnanti |<br>
tayārakūṭamāṣako dattah—pūrvabhakṣikāmānayeti |<br>
<a class='ref vai' id='vai018.029'>Vai 018.029</a> sa tamādāya vīthīṃ saṃprasthitaḥ |<br>
anyatamaśca puruṣaḥ samudravelāpreritānāṃ kāṣṭhānāṃ bhāramādāya śītenābhidruto vepamāna āgacchati |<br>
<a class='ref vai' id='vai018.030'>Vai 018.030</a> sa tena dṛṣṭaḥ pṛṣṭaśca—bhoḥ puruṣa, kasmādevaṃ vepase? sa kathayati—ahamapi na jāne |<br>
<a class='ref vai' id='vai018.031'>Vai 018.031</a> mayā cāyaṃ bhāraka utkṣipto bhavati, mama cedṛśī samavasthā |<br>
<a class='ref vai' id='vai018.032'>Vai 018.032</a> sa dāruparīkṣāyāṃ kṛtāvī |<br>
sa tat kāṣṭhaṃ nirīkṣitumārabdhaḥ |<br>
paśyati tatra <a class='ref vai' id='vai19.000'>Vai 19.000</a>gośīrṣacandanam |<br>
<a class='ref vai' id='vai019.001'>Vai 019.001</a> sa tenābhihitah—bho puruṣa, kiyatā mūlyena dīyate? pañcabhiḥ kārṣāpaṇaśataiḥ |<br>
<a class='ref vai' id='vai019.002'>Vai 019.002</a> tena taṃ kāṣṭhabhāraṃ gṛhītvā tadgośīrṣacandanamapanīya vīthīṃ gatvā karapatrikayā catasraḥ khaṇḍikāḥ kṛtāḥ |<br>
<a class='ref vai' id='vai019.003'>Vai 019.003</a> taccūrṇakasyārthaṃ kārṣāpaṇasahasreṇa vikrītaṃ vartate |<br>
tatastasya puruṣasya pañcakārṣāpaṇaśatāni dattāni |<br>
<a class='ref vai' id='vai019.004'>Vai 019.004</a> uktaṃ ca—enaṃ kāṣṭhabhārakamamuṣmin gṛhe bhavilapatnī tiṣṭhati tatra naya, vaktavyā pūrṇena preṣiteti |<br>
<a class='ref vai' id='vai019.005'>Vai 019.005</a> tenāsau nīto yathāvṛttaṃ cārocitam |<br>
sā urasi prahāraṃ dattvā kathayati—yadyasāvarthātparibhraṣṭaḥ, kiṃ prajñayāpi paribhraṣṭah? pakvamānayeti pācanaṃ preṣitam |<br>
<a class='ref vai' id='vai019.007'>Vai 019.007</a> tadeva nāsti yat paktavyamiti |<br>
pūrṇena śeṣakatipayakārṣāpaṇairdāsadāsīgomahiṣīvastrāṇi jīvitopakaraṇāni pakvamādāyāgatya dampatyorupanāmitavān |<br>
<a class='ref vai' id='vai019.008'>Vai 019.008</a> tena kuṭumbaṃ saṃtoṣitam |<br>
|<br>
<a class='ref vai' id='vai019.009'>Vai 019.009</a> atrāntare saurpārakīyo rājā dāhajvareṇa viklavībhūtaḥ |<br>
tasya vaidyairgośīrṣacandanamupā diṣṭam |<br>
<a class='ref vai' id='vai019.010'>Vai 019.010</a> tato ’mātyā gośīrṣacandanaṃ samanveṣayitumārabdhāḥ |<br>
tairvīthyāṃ pāramparyeṇa śrutam |<br>
te pūrṇasya sakāśaṃ gatvā kathayanti—tavāsti gośīrṣacandanam? sa āha—asti |<br>
<a class='ref vai' id='vai019.011'>Vai 019.011</a> te ūcuh—kiyatā mūlyena dīyate? sa āha—kārṣāpaṇasahasreṇa |<br>
<a class='ref vai' id='vai019.012'>Vai 019.012</a> taiḥ kārṣāpaṇasahasreṇa gṛhītvā rājñaḥ pralepo dattaḥ, svasthībhūtaḥ |<br>
<a class='ref vai' id='vai019.013'>Vai 019.013</a> rājā saṃlakṣayati—kīdṛśo ’sau yasya gṛhe gośīrṣacandanaṃ nāsti |<br>
rājā pṛcchati—kuta etat? deva pūrṇāt |<br>
<a class='ref vai' id='vai019.014'>Vai 019.014</a> āhūyatāṃ pūrṇakaḥ |<br>
sa dūtena gatvā uktah—pūrṇa, devastvāṃ śabdāpayatīti |<br>
<a class='ref vai' id='vai019.015'>Vai 019.015</a> sa vicārayitumārabdhah—kimarthaṃ māṃ rājā śabdāpayati? sa saṃlakṣayati—gośīrṣacandanenāsau rājā svasthībhūtaḥ |<br>
<a class='ref vai' id='vai019.016'>Vai 019.016</a> tadarthaṃ māṃ śabdāyati |<br>
sarvathā gośīrṣacandanamādāya gantavyam |<br>
<a class='ref vai' id='vai019.017'>Vai 019.017</a> sa gośīrṣacandanasya tisro gaṇḍikā vastreṇa pidhāyaikaṃ pāṇinā gṛhītvā rājñaḥ sakāśaṃ gataḥ |<br>
<a class='ref vai' id='vai019.018'>Vai 019.018</a> rājñā pṛṣṭah—pūrṇa, asti kiṃcid gośīrṣacandanam |<br>
sa kathayati—deva idamasti |<br>
<a class='ref vai' id='vai019.019'>Vai 019.019</a> kimasya mūlyam? deva suvarṇalakṣāḥ |<br>
aparamasti? deva asti |<br>
tena tāstisro gaṇḍikā darśitāḥ |<br>
<a class='ref vai' id='vai019.020'>Vai 019.020</a> rājñāmātyānāmājñā dattā—pūrṇasya catasraḥ suvarṇalakṣāḥ prayacchateti |<br>
<a class='ref vai' id='vai019.021'>Vai 019.021</a> pūrṇaḥ kathayati—deva, tisro dīyantām |<br>
ekagaṇḍikā devasya prābhṛtamiti |<br>
tatastasya tisro dattāḥ |<br>
<a class='ref vai' id='vai019.022'>Vai 019.022</a> rājā kathayati—pūrṇa, parituṣṭo ’ham |<br>
vada kiṃ te varamanuprayacchāmīti |<br>
pūrṇaḥ kathayati—yadi me devaḥ parituṣṭo devasya vijate ’paribhūto vaseyamiti |<br>
<a class='ref vai' id='vai019.023'>Vai 019.023</a> rājñā amātyānāmājñā dattā—bhavantaḥ, adyāgreṇa kumārāṇāmājñā deyā na tvevaṃ pūrṇasyeti |<br>
<a class='ref vai' id='vai019.024'>Vai 019.024</a> yāvanmahāsamudrāt pañcamātrāṇi vaṇikśatāni saṃsiddhayānapātrāṇi sūrpārakaṃ nagaramanuprāptāni |<br>
<a class='ref vai' id='vai019.025'>Vai 019.025</a> vaṇiggrāmeṇa kriyākāraḥ kṛtah—na kenacidasmākaṃ samastānāṃ nirgatyaikākinā vaṇijāṃ sakāśamupasaṃkramitavyam |<br>
<a class='ref vai' id='vai019.026'>Vai 019.026</a> gaṇa eva saṃbhūya bhāṇḍaṃ grahīṣyatīti |<br>
<a class='ref vai' id='vai019.027'>Vai 019.027</a> apare kathayanti—pūrṇamapi śabdāpayāmaḥ |<br>
anye kathayanti—kiṃ tasya kṛpaṇasyāsti yaḥ śabdāyata iti |<br>
<a class='ref vai' id='vai019.028'>Vai 019.028</a> tena khalu samayena pūrṇo bahirnirgataḥ |<br>
tena śrutaṃ mahāsamudrāt pañca vaṇikchatāni saṃsiddhayānapātrāṇi sūrpārakaṃ nagaramanuprāptānīti |<br>
<a class='ref vai' id='vai019.030'>Vai 019.030</a> so ’praviśyaiva nagaraṃ teṣāṃ sakāśamupasaṃkrāntaḥ |<br>
pṛcchati—bhavataḥ, kimidaṃ dravyamiti? te kathayanti—idaṃ cedaṃ ceti |<br>
<a class='ref vai' id='vai019.031'>Vai 019.031</a> kiṃ mūlyam? te kathayanti—sārthavāha, dūramapi paramapi gatvā tvameva praṣṭavyaḥ |<br>
<a class='ref vai' id='vai019.032'>Vai 019.032</a> yadyapyevaṃ tathāpi ucyatāṃ mūlyam |<br>
tairaṣṭādaśa suvarṇalakṣā mūlyamupadiṣṭam |<br>
sa <a class='ref vai' id='vai20.000'>Vai 20.000</a>kathayati—bhavantastisro lakṣā avadraṃgaṃ gṛhṇīta, mamaitat |<br>
<a class='ref vai' id='vai020.001'>Vai 020.001</a> paṇyamavaśiṣṭaṃ dāsyāmi |<br>
tathā bhavatu |<br>
<a class='ref vai' id='vai020.002'>Vai 020.002</a> tena tisro lakṣā ānāyya dattāḥ |<br>
svamudrālakṣitaṃ ca kṛtvā prakrāntaḥ |<br>
tato vaṇiggrāmeṇāvacarakāḥ puruṣāḥ preṣitāh—paśyata kiṃ dravyamiti |<br>
<a class='ref vai' id='vai020.003'>Vai 020.003</a> tairgatvā pṛṣṭāh—kiṃ dravyam? idaṃ cedaṃ ca |<br>
<a class='ref vai' id='vai020.004'>Vai 020.004</a> asmākamapi pūrṇāni kośakoṣṭhāgārāṇi tiṣṭhanti |<br>
pūrṇāni vā bhavantu mā vā |<br>
api vikrītam |<br>
<a class='ref vai' id='vai020.005'>Vai 020.005</a> kasyāntike? pūrṇasya |<br>
prabhūtamāsādayiṣyatha pūrṇasyāntikād vikrīya |<br>
te kathayanti—yattenāvadraṅge dattaṃ tad yūyaṃ mūlye ’pi na dāsyatha |<br>
<a class='ref vai' id='vai020.006'>Vai 020.006</a> kiṃ tenāvadraṅge dattam? tisraḥ suvarṇalakṣāḥ |<br>
<a class='ref vai' id='vai020.007'>Vai 020.007</a> sumuṣitāstena bhrātaraḥ kṛtāḥ |<br>
tairāgatya vaṇiggrāmasyārocitam |<br>
tatpaṇyaṃ vikrītam |<br>
<a class='ref vai' id='vai020.008'>Vai 020.008</a> kasyāntike? pūrṇasya |<br>
prabhūtamāsādayiṣyanti pūrṇasyāntike vikrīya |<br>
yātenāvadraṅge dattaṃ tadyūyaṃ mūlye ’pi na dāsyatha |<br>
<a class='ref vai' id='vai020.009'>Vai 020.009</a> kiṃ tenāvadraṅge dattam? tisraḥ suvarṇalakṣāḥ |<br>
<a class='ref vai' id='vai020.010'>Vai 020.010</a> sumuṣitāstena te bhrātaraḥ kṛtāḥ |<br>
sa tairāhūyoktah—pūrṇa vaṇiggrāmeṇa kriyākāraḥ kṛtah—na kenacidekākinā grahītavyam |<br>
<a class='ref vai' id='vai020.011'>Vai 020.011</a> vaṇiggrāma eva grahīṣyatītyeva |<br>
kasmātte gṛhītam? sa kathayati—bhavantaḥ, yadā yuṣmābhiḥ kriyākāraḥ kṛtastadā kimahaṃ na śabdito mama bhrātā vā? yuṣmābhireva kriyākāraḥ kṛto yūyameva pālayata |<br>
<a class='ref vai' id='vai020.013'>Vai 020.013</a> tato vaṇiggrāmeṇa saṃjātāmarṣeṇa ṣaṣṭeḥ kārṣāpaṇānāmarthāyātape dhāritaḥ |<br>
<a class='ref vai' id='vai020.014'>Vai 020.014</a> rājñaḥ pauruṣeyairdṛṣṭaḥ |<br>
tai rājñe ārocitam |<br>
rājā kathayati—bhavantaḥ, śabdayataitān |<br>
<a class='ref vai' id='vai020.015'>Vai 020.015</a> taiḥ śabditāḥ |<br>
kathayati rājā—bhavantaḥ, kasyārthe yuṣmābhiḥ pūrṇa ātape vidhāritah? te kathayanti—deva vaṇiggrāmeṇa kriyākāraḥ kṛto na kenacidekākinā paṇyaṃ grahītavyamiti |<br>
<a class='ref vai' id='vai020.017'>Vai 020.017</a> tadanenaikākinā gṛhītam |<br>
pūrṇaḥ kathayati—deva, samanuyujyantām yadaibhiḥ kriyākāraḥ kṛtastadā kimahamebhiḥ śabdito mama bhrātā vā? te kathayanti—deva neti |<br>
<a class='ref vai' id='vai020.019'>Vai 020.019</a> rājā kathayati—bhavantaḥ, śobhanaṃ pūrṇaḥ kathayati—sa tairvrīḍitairmuktaḥ |<br>
yāvadapareṇa samayena rājñastena dravyeṇa prayojanamutpannam |<br>
<a class='ref vai' id='vai020.020'>Vai 020.020</a> tena vaṇiggrāma āhūyoktah—bhavantaḥ, mamāmukena dravyeṇa prayojanam |<br>
<a class='ref vai' id='vai020.021'>Vai 020.021</a> anuprayacchateti |<br>
te kathayanti—deva pūṇasyāsti |<br>
rājā kathayati—bahvantaḥ, nāhaṃ tasyājñāṃ dadāmi |<br>
<a class='ref vai' id='vai020.022'>Vai 020.022</a> yūyameva tasyāntikāt krītvānuprayacchata |<br>
taiḥ pūrṇasya dūtaḥ preṣitah—vaṇiggrāmaḥ śabdayatīti |<br>
<a class='ref vai' id='vai020.023'>Vai 020.023</a> sa kathayati—nāhamāgacchāmi |<br>
te vaṇiggrāmāḥ sarva eva saṃbhūya tasya niveśanaṃ gatvā dvāri sthitvā tairdūtaḥ preṣitaḥ |<br>
<a class='ref vai' id='vai020.024'>Vai 020.024</a> pūrṇa, nirgaccha vaṇiggrāmo dvāri tiṣṭhatīti |<br>
<a class='ref vai' id='vai020.025'>Vai 020.025</a> sa sāhaṃkāraḥ kāmakāramadattvā nirgataḥ |<br>
vaṇiggrāmaḥ kathayati—sārthavāha yathākrītakaṃ paṇyamanuprayaccha |<br>
<a class='ref vai' id='vai020.026'>Vai 020.026</a> sa kathayati—ativāṇijako ’ham yadi yathākṛtaṃ paṇyamanuprayacchāmīti |<br>
te kathayanti—sārthavāha, dviguṇamūlyena dattam |<br>
<a class='ref vai' id='vai020.027'>Vai 020.027</a> pañcadaśa lakṣāṇi teṣāṃ vaṇijyaṃ dattamavaśiṣṭaṃ svagṛhaṃ praveśitam |<br>
<a class='ref vai' id='vai020.028'>Vai 020.028</a> sa saṃlakṣayati—kiṃ śakyamavaśyāyabindunā kumbhaṃ pūrayitum? mahāsamudramavatarāmīti |<br>
<a class='ref vai' id='vai020.029'>Vai 020.029</a> tena sūrpārake nagare ghaṇṭāvaghoṣaṇaṃ kāritam—śṛṇvantu bhavantaḥ saurpārakīyā vaṇijaḥ |<br>
<a class='ref vai' id='vai020.030'>Vai 020.030</a> pūrṇaḥ sārthavāho mahāsamudramavatarati |<br>
yo yuṣmākamutsahate pūrṇena sārthavāhena sārdhamaśulkenāgulmenātarapaṇyena mahāsamudramavatartuṃ sa mahāsamudragamanīyaṃ paṇyaṃ samudānayatviti |<br>
<a class='ref vai' id='vai020.032'>Vai 020.032</a> pañcamātrairvaṇikśatairmahāsamudragamanīyaṃ paṇyaṃ samudānītam |<br>
tataḥ pūrṇaḥ sārthavāhaḥ kṛtakutūhalamaṅgalasvastyayanah<a class='ref vai' id='vai21.000'>Vai 21.000</a> pañcavaṇikśataparivāro mahāsamudramavatīrṇaḥ |<br>
<a class='ref vai' id='vai021.001'>Vai 021.001</a> maṅgalasvastyayanaḥ pañcavaṇikśataparivāro mahāsamudramavatīrṇaḥ |<br>
sa saṃsiddhayānapātraśca pratyāgataḥ |<br>
<a class='ref vai' id='vai021.002'>Vai 021.002</a> evam yāvat ṣaṭkṛtvaḥ |<br>
sāmantakena śabdo viśrutaḥ |<br>
pūrṇaḥ ṣaṭkṛtvo mahāsamudramavatīrṇaḥ saṃsiddhayānapātraśca pratyāgata iti |<br>
<a class='ref vai' id='vai021.003'>Vai 021.003</a> śrāvasteyā vaṇijaḥ paṇyamādāya sūrpārakaṃ nagaraṃ gatāḥ |<br>
<a class='ref vai' id='vai021.004'>Vai 021.004</a> te mārgaśramaṃ prativinodya yena pūrṇaḥ sārthavāhastenopasaṃkrāntāḥ |<br>
uapsaṃkramya kathayanti—sārthavāha mahāsamudramavatarāmeti |<br>
<a class='ref vai' id='vai021.005'>Vai 021.005</a> sa kathayati—bhavantaḥ, asti kaścidyuṣmābhirdṛṣṭaḥ śruto vā ṣaṭkṛtvo mahāsamudrātsaṃsiddhayānapātrāgataḥ saptamaṃ vāramavataran? te kathayanti—pūrṇa, vayaṃ tvāmuddiśya dūrādāgatāḥ |<br>
<a class='ref vai' id='vai021.007'>Vai 021.007</a> yadi nāvatarasi, tvameva pramāṇamiti |<br>
sa saṃlakṣayati—kiṃ cāpyahaṃ dhanenānarthī tathāpyeṣāmarthāyāvatarāmīti |<br>
<a class='ref vai' id='vai021.008'>Vai 021.008</a> sa taiḥ sārdhaṃ mahāsamudraṃ saṃprasthitaḥ |<br>
<a class='ref vai' id='vai021.009'>Vai 021.009</a> te rātryāḥ pratyūṣasamaye udānāt pārāyaṇāt satyadṛśaḥ sthaviragāthāḥ śailagāthā munigāthā arthavargīyāṇi ca sūtrāṇi vistareṇa svareṇa svādhyāyaṃ kurvanti |<br>
<a class='ref vai' id='vai021.010'>Vai 021.010</a> tena te śrutāḥ |<br>
sa kathayati—bhavantaḥ, śobhanāni gītāni gāyatha |<br>
<a class='ref vai' id='vai021.011'>Vai 021.011</a> te kathayanti—sārthavāha, naitāni? kiṃtu khalvetadbuddhavacanam |<br>
<a class='ref vai' id='vai021.012'>Vai 021.012</a> sa buddha ityaśrutapūrvaṃ śabdaṃ śrutvā sarvaromakūpāni āhṛṣṭāni |<br>
sa ādarajātaḥ pṛcchati—bhavantaḥ, ko ’yaṃ buddhanāmeti |<br>
<a class='ref vai' id='vai021.013'>Vai 021.013</a> te kathayanti—asti śramaṇo gautamaḥ śākyaputraḥ śākyakulātkeśaśmaśrūṇyavatārya kāṣāyāṇi vastrāṇi ācchādya samyageva śraddhayā agārādanagārikāṃ pravrajitaḥ |<br>
<a class='ref vai' id='vai021.015'>Vai 021.015</a> so ’nuttarāṃ samyaksambodhimabhisambuddhaḥ |<br>
sa eṣa sārthavāha buddho nāma |<br>
<a class='ref vai' id='vai021.016'>Vai 021.016</a> kutra bhavantaḥ sa bhagavānetarhi viharati? sārthavāha, śrāvstyāṃ jetavane ’nāthapiṇḍadasyārāme |<br>
<a class='ref vai' id='vai021.017'>Vai 021.017</a> sa taṃ hṛdi kṛtvā taiḥ sārdhaṃ mahāsamudramavatīrṇaḥ saṃsiddhayānapātraśca pratyāgataḥ |<br>
bhrātāsya bhavilaḥ saṃlakṣayati—parikhinno ’yaṃ mahāsamudragamanena, niveśo ’sya kartavya iti |<br>
<a class='ref vai' id='vai021.018'>Vai 021.018</a> sa tenoktah—bhrātaḥ, kathaya katarasya dhaninaḥ sārthavāhasya vā tavārthāya duhitaraṃ prārthayāmīti |<br>
<a class='ref vai' id='vai021.019'>Vai 021.019</a> sa kathayati—nāhaṃ kāmairarthī |<br>
<a class='ref vai' id='vai021.020'>Vai 021.020</a> yadyanujānāsi, pravrajāmīti |<br>
sa kathayati—yadāsmākaṃ gṛhe vārtā nāsti, tadā na pravrajitaḥ |<br>
<a class='ref vai' id='vai021.021'>Vai 021.021</a> idānīṃ kāmārthaṃ pravrajasi |<br>
pūrṇaḥ kathayati—bhrātaḥ, tadānīṃ na śobhate, idānīṃ tu yuktam |<br>
<a class='ref vai' id='vai021.022'>Vai 021.022</a> sa tenāvaśyaṃ nirbandhaṃ jñātvānujñātaḥ |<br>
sa kathayati—bhrātaḥ, mahāsamudro bahvādīnavo ’lpāsvādaḥ |<br>
<a class='ref vai' id='vai021.023'>Vai 021.023</a> bahavo ’vataranti, alpā vyuttiṣṭhanti |<br>
sarvathā na tvayā mahāsamudramavatartavyam |<br>
nyāyopārjitaṃ te prabhūtaṃ dhanamasti, eṣāṃ tu tava bhrātṛrṇāmanyāyoparjitam |<br>
<a class='ref vai' id='vai021.024'>Vai 021.024</a> yadyete kathayanti ekadhye vasāmeti, na vastavyam |<br>
<a class='ref vai' id='vai021.025'>Vai 021.025</a> ityuktvopasthāyakamādāya śrāvastīṃ saṃprasthitaḥ |<br>
anupūrveṇa śrāvastīmanuprāptaḥ |<br>
|<br>
<a class='ref vai' id='vai021.026'>Vai 021.026</a> śrāvastyāmudyāne sthitena anāthapiṇḍadasya gṛhapaterdūto ’nupreṣitaḥ |<br>
tena gatvā anāthapiṇḍadasya gṛhapterārocitam—gṛhapate, pūrṇaḥ sārthavāha udyāne tiṣṭhati gṛhapatiṃ draṣṭukāma iti |<br>
<a class='ref vai' id='vai021.028'>Vai 021.028</a> anāthapiṇḍado gṛhapatiḥ saṃlakṣayati—nūnaṃ jalayānena khinna idānīṃ sthalayānenāgataḥ |<br>
<a class='ref vai' id='vai021.029'>Vai 021.029</a> tataḥ pṛcchati—bhoḥ puruṣa, kiyatprabhūtaṃ paṇyamānītam |<br>
sa kathayati—kuto ’sya paṇyam? upasthāyakadvitīyaḥ |<br>
<a class='ref vai' id='vai021.030'>Vai 021.030</a> sa cāhaṃ ca |<br>
anāthapiṇḍadaḥ saṃlakṣayati—na mama pratirūpam yadahaṃ pradhānapuruṣamasatkāreṇa praveśayeyamiti |<br>
<a class='ref vai' id='vai021.031'>Vai 021.031</a> sa tena mahatā satkāreṇa praveśita udvartitaḥ snāpito bhojitaḥ |<br>
<a class='ref vai' id='vai021.032'>Vai 021.032</a> svairālāpeṇāvasthitayoranāthapiṇḍadaḥ pṛcchati—<a class='ref vai' id='vai22.000'>Vai 22.000</a>sārthavāha, kimāgamanaprayojanam? apūrveṇa gṛhapate icchāmi svākhyāte dharmavinaye pravrajyāmupasampadaṃ bhikṣubhāvamiti |<br>
<a class='ref vai' id='vai022.002'>Vai 022.002</a> tato ’nāthapiṇḍado gṛhapatiḥ pūrvaṃ kāyamabhyunnamayya dakṣiṇaṃ bāhuṃ prasāryodānamudānayati—aho buddhaḥ |<br>
<a class='ref vai' id='vai022.003'>Vai 022.003</a> aho dharmaḥ |<br>
aho saṃghasya svākhyātatā |<br>
yatredānīmīdṛśāḥ pradhānapuruṣā vistīrṇasvajanabandhuvargamapahāya sphītāni ca kośakoṣṭhāgārāṇi ākāṅkṣanti svākhyāte dharmavinaye pravrajyāmupasampadaṃ bhikṣubhāvamiti |<br>
<a class='ref vai' id='vai022.005'>Vai 022.005</a> tato ’nāthapiṇḍado gṛḥpatiḥ pūrṇaṃ sārthavāhamādāya yena bhagavāṃstenopasaṃkrāntaḥ |<br>
<a class='ref vai' id='vai022.006'>Vai 022.006</a> tena khalu samayena bhagavānanekaśatāyā bhikṣupariṣadaḥ purastānniṣaṇṇo dharmaṃ deśayati |<br>
<a class='ref vai' id='vai022.007'>Vai 022.007</a> adrākṣīd bhagavānanāthapiṇḍadaṃ gṛhapatiṃ saprābhṛtamāgacchantam |<br>
<a class='ref vai' id='vai022.008'>Vai 022.008</a> dṛṣṭvā ca punarbhikṣūnāmantrayate sma—eṣa bhikṣavo ’nāthapiṇḍado gṛhapatiḥ saprābhṛta āgacchati |<br>
<a class='ref vai' id='vai022.009'>Vai 022.009</a> nāsti tathāgatasyaivaṃvidhaḥ prābhṛto yathā vaineyaprābhṛta iti |<br>
<a class='ref vai' id='vai022.010'>Vai 022.010</a> tato ’nāthapiṇḍado gṛhapatirbhagavataḥ pādābhivandanaṃ kṛtvā pūrṇena sārthavāhena sārdhamekānte niṣaṇṇaḥ |<br>
<a class='ref vai' id='vai022.011'>Vai 022.011</a> ekāntaniṣaṇṇo ’nāthapiṇḍado gṛhapatirbhagavantamidamavocat—ayaṃ bhadanta pūrṇaḥ sārthavāha ākāṅkṣati svākhyāte dharmavinaye pravrajyāmupasampadaṃ bhikṣubhāvam |<br>
<a class='ref vai' id='vai022.012'>Vai 022.012</a> taṃ bhagavān pravrājayatu upasampādayedanukampāmupādāyeti |<br>
<a class='ref vai' id='vai022.013'>Vai 022.013</a> adhivāsayati bhagavānanāthapiṇḍadasya gṛhapatestūṣṇībhāvena |<br>
<a class='ref vai' id='vai022.014'>Vai 022.014</a> tato bhagavān pūrṇaṃ sārthavāhamāmantrayate—ehi bhikṣo cara brahmacaryamiti |<br>
sa bhagavato vācāvasāne muṇḍaḥ saṃvṛttaḥ saṃghāṭiprāvṛtaḥ pātrakarakavyagrahastaḥ saptāhāvaropitakeśaśmaśrurvarṣaśatopasampannasya bhikṣorīryāpathenāvāsthitaḥ |<br>
<a class='ref vai' id='vai022.017'>Vai 022.017</a> ehīti coktaḥ sa tathāgatena muṇḍaśca saṃghāṭiparītadehaḥ |<br>
<a class='ref vai' id='vai022.019'>Vai 022.019</a> sadyaḥ praśāntendriya eva tasthau evaṃ sthito buddhamanorathena (4)|<br>
<a class='ref vai' id='vai022.021'>Vai 022.021</a> athāpareṇa samayenāyuṣmān pūrṇo yena bhagavāṃstenopasaṃkrāntaḥ |<br>
upasaṃkramya bhagavataḥ pādau śirasā vanditvaikānte ’sthāt |<br>
<a class='ref vai' id='vai022.022'>Vai 022.022</a> ekānte sthita āyuṣmān pūrṇo bhagavantamidamavocat—sādhu me bhagavāṃstathā saṃkṣiptena dharmaṃ deśayatu yathāhaṃ bhagavato ’ntikāt saṃkṣiptena dharmaṃ śrutvaiko vyapakṛṣṭo ’pramatta ātāpī prahitātmā vihareyam |<br>
<a class='ref vai' id='vai022.024'>Vai 022.024</a> yadarthaṃ kulaputrāḥ keśaśmaśrūṇi avatārya kāṣāyāṇi vastrāṇi ācchādya samyageva śraddhayā agārādanagārikāṃ pravrajanti, tadanuttaraṃ brahmacaryaparyavasānaṃ dṛṣṭadharme svayamabhijñāya sākṣātkṛtvopasampadya pravrajayeyam—kṣīṇā me jātiruṣitaṃ brahmacaryaṃ kṛtaṃ karaṇīyaṃ nāparamasmādbhavaṃ prajānāmīti |<br>
<a class='ref vai' id='vai022.027'>Vai 022.027</a> evamukte bhagavānāyuṣmantaṃ pūrṇamidamavocat—sādhu pūrṇa, sādhu khalu tvaṃ pūrṇa yastvamevaṃ vadasi—sādhu me bhagavāṃstathā saṃkṣiptena dharmaṃ deśayatu pūrvavadyāvannāparamasmād bhavaṃ prajānāmīti |<br>
<a class='ref vai' id='vai022.029'>Vai 022.029</a> tena hi pūrṇa śṛṇu, sādhu ca suṣṭhu ca manasi kuru, bhāṣiṣye |<br>
|<br>
<a class='ref vai' id='vai022.031'>Vai 022.031</a> santi pūrṇa cakṣurvijñeyāni rūpāṇīṣṭakāni kāntāni priyāṇi manāpāni kāmopasaṃhitāni rañjanīyāni |<br>
<a class='ref vai' id='vai022.032'>Vai 022.032</a> tāni cedbhikṣurdṛṣṭvābhinandati abhivadāti adhyavasyati adhyavasāya <a class='ref vai' id='vai23.000'>Vai 23.000</a>tiṣṭhati, tāni abhinandato ’bhivadato ’dhyavasato ’dhyavasāya tiṣṭhata ānandī bhavati |<br>
<a class='ref vai' id='vai023.001'>Vai 023.001</a> ānandyānandīsaumanasyaṃ bhavati |<br>
<a class='ref vai' id='vai023.002'>Vai 023.002</a> nandīsaumanasye sati sarāgo bhavati |<br>
nandīsarāge sati nandīsarāgasamyojanaṃ bhavati |<br>
<a class='ref vai' id='vai023.003'>Vai 023.003</a> nandīsarāgasamyojanasamyuktaḥ pūrṇa bhikṣurāarannirvāṇasyocyate |<br>
santi pūrṇa śrotravijñeyāḥ śabdāḥ, ghrāṇavijñeyā gandhāḥ, jihvāvijñeyā rasāḥ, kāyavijñeyāni spraṣṭavyāni, manovijñeyā dharmā iṣṭāḥ kāntāḥ priyā manāpāḥ kāmopasaṃhitā rañjanīyāḥ |<br>
<a class='ref vai' id='vai023.006'>Vai 023.006</a> tāṃśca bhikṣurdṛṣṭvā pūrvavad yāvadārānnirvāṇasyeti ucyate |<br>
santi tu pūrṇa cakṣurvijñeyāni rūpāṇi iṣṭāni kāntāni priyāṇi manāpāni pūrvavad yavat śuklapakṣeṇāntike nirvāṇasyeti ucyate |<br>
<a class='ref vai' id='vai023.008'>Vai 023.008</a> anena tvaṃ pūrṇa mayā saṃkṣiptenāvavādena coditaḥ |<br>
kutrecchasi vastuṃ kutrecchasi vāsaṃ kalpayitum? anenāhaṃ bhadanta bhagavatā saṃkṣiptenāvavādena codita icchāmi śroṇāparāntakeṣu janapadeṣu vastuṃ śroṇāparāntakeṣu janapadeṣu vāsaṃ kalpayitum |<br>
<a class='ref vai' id='vai023.010'>Vai 023.010</a> caṇḍāḥ pūrṇa śroṇāparāntikā manuṣyā rabhasāḥ karkaśā ākrośakā roṣakāḥ paribhāṣakāḥ |<br>
<a class='ref vai' id='vai023.011'>Vai 023.011</a> sacet tvāṃ pūrṇa śroṇāparāntakā manuṣyā saṃmukhaṃ pāpikayā asatyayā paruṣayā vācā ākrokṣyanti roṣayiṣyanti paribhāṣiṣyante, tasya te kathaṃ bhaviṣyati? sacenmāṃ bhadanta śroṇāparāntakā manuṣyāḥ saṃmukhaṃ pāpikayā asātyayā paruṣayā vācā ākrokṣyanti roṣayiṣyanti paribhāṣiṣyante, tasya mamaivaṃ bhaviṣyati—bhadrakā bata śroṇāparāntakā manuṣyāḥ, snigdhakā bata śroṇāparāntakā manuṣyāḥ, ye māṃ saṃmukhaṃ pāpikayā asatyayā paruṣayā vācā ākrośanti roṣayanti paribhāṣante |<br>
<a class='ref vai' id='vai023.017'>Vai 023.017</a> no tu pāṇinā vā loṣṭena vā praharantīti |<br>
caṇḍāḥ pūrṇa śroṇāparāntakā manuṣyāḥ pūrvavat yāvat paribhāṣakāḥ |<br>
<a class='ref vai' id='vai023.018'>Vai 023.018</a> sacet tvāṃ pūrṇa śroṇāparāntakā manuṣyāḥ pāṇinā vā loṣṭena vā prahariṣyanti, tasya te kathaṃ bhaviṣyati? sacenmāṃ bhadanta śroṇāparāntakā manuṣyāḥ pāṇinā vā loṣṭena vā prahariṣyanti, tasya mamaivaṃ bhaviṣyati—bhadrakā bata śroṇāparāntakā manuṣyāḥ, snehakā bata śroṇāparāntakā manuṣyāḥ, ye māṃ pāṇinā vā loṣṭena vā praharanti, no tu daṇḍena vā śastreṇa vā praharantīti |<br>
<a class='ref vai' id='vai023.022'>Vai 023.022</a> caṇḍāḥ pūrṇa śroṇāparāntakā manuṣyāḥ pūrvavad yāvat paribhāṣakāḥ |<br>
<a class='ref vai' id='vai023.023'>Vai 023.023</a> sacet tvāṃ pūrṇa śroṇāparāntakā manuṣyā daṇḍena vā śastreṇa vā prahariṣyanti, tasya te kathaṃ bhaviṣyati? sacenmāṃ bhadanta śroṇāparāntakā manuṣyā daṇḍena vā śastreṇa vā prahariṣyanti, tasya mamaivaṃ bhaviṣyati—bhadrakā bata śroṇāparāntakā manuṣyāḥ, snehakā bata śroṇāparāntakā manuṣyāḥ, ye māṃ daṇḍena vā śastreṇa vā praharanti, no tu sarveṇa sarvaṃ jīvitād vyaparopayanti |<br>
<a class='ref vai' id='vai023.027'>Vai 023.027</a> caṇḍāḥ pūrṇa śroṇāparāntakā manuṣyā yāvat paribhāṣakāḥ |<br>
sacet tvāṃ pūrṇa śroṇāparāntakā manuṣyāḥ sarveṇa sarvaṃ jīvitād vyaparopayiṣyanti, tasya te kathaṃ bhaviṣyati? sacenmāṃ bhadanta śroṇāparāntakā manuṣyāḥ sarveṇa sarvaṃ jīvitād vyaparoyiṣyanti, tasya me evaṃ bhaviṣyati—santi bhagavataḥ śrāvakā ye anena pūtikāyenārdīyamānā jehrīyante, vijugupsamānāḥ śastramapi ādhārayanti, viṣamapi bhikṣayanti, rajjvā baddhā api mriyante, prapātādapi prapatantyapi |<br>
<a class='ref vai' id='vai023.032'>Vai 023.032</a> bhadrakā bata śroṇāparāntakā manuṣyakāḥ, snehakā <a class='ref vai' id='vai24.000'>Vai 24.000</a>bata śroṇāparāntakā manuṣyāḥ, ye māmasmāt pūtikalevarādalpakṛcchreṇa parimocayantīti |<br>
<a class='ref vai' id='vai024.002'>Vai 024.002</a> sādhu sādhu pūrṇa, śakyastvaṃ pūrṇa anena kṣāntisaurabhyena samanvāgataḥ śroṇāparāntakeṣu janapadeṣu vastuṃ śroṇāparāntakeṣu vāsaṃ kalpayitum |<br>
<a class='ref vai' id='vai024.003'>Vai 024.003</a> gaccha tvaṃ pūrṇa, mukto mocaya, tīrṇastāraya, āśvasta āśvasaya, parinirvṛtaḥ parinirvāpayeti |<br>
|<br>
<a class='ref vai' id='vai024.005'>Vai 024.005</a> athāyuṣmān pūrṇo bhagavato bhāṣitamabhinandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
<a class='ref vai' id='vai024.006'>Vai 024.006</a> athāyuṣmān pūrṇastasyā eva rātreratyayāt pūrvāhṇe nivāsya pātracīvaramādāya śrāvastīṃ piṇḍāya prāvikṣat |<br>
<a class='ref vai' id='vai024.007'>Vai 024.007</a> śrāvastīṃ piṇḍāya caritvā kṛtabhaktakṛtyaḥ paścādbhaktapiṇḍapātraḥ pratikrāntaḥ |<br>
<a class='ref vai' id='vai024.008'>Vai 024.008</a> yathāparibhuktaśayanāsanaṃ pratisamayya samādāya pātracīvaram yena śroṇāparāntakā janapadāstena cārikāṃ carañ śroṇāparāntakāñ janapadānanuprāptaḥ |<br>
<a class='ref vai' id='vai024.010'>Vai 024.010</a> athāyuṣmān pūrṇaḥ pūrvāhṇe nivāsya pātracīvaramādāya śroṇāparāntakaṃ piṇḍāya prāvikṣat |<br>
<a class='ref vai' id='vai024.011'>Vai 024.011</a> anyatamaśca lubdhako dhanuṣpāṇirmṛgayāṃ nirgacchati |<br>
tena dṛṣṭaḥ |<br>
sa saṃlakṣayati—amaṅgalo ’yaṃ muṇḍakaḥ śramaṇako mayā dṛṣṭa iti viditvā ā karṇād dhanuḥ pūrayitvā yenāyuṣmān pūrṇastena pradhāvitaḥ |<br>
<a class='ref vai' id='vai024.013'>Vai 024.013</a> sa āyuṣmatā pūrṇena dṛṣṭaḥ |<br>
dṛṣṭvā cettarāsaṅgaṃ vivartya kathayati—bhadramukha, asya duṣpūrasyārthe praviśāmi, atra prahareti |<br>
<a class='ref vai' id='vai024.014'>Vai 024.014</a> gāthāṃ ca bhāṣate—<a class='ref vai' id='vai024.015'>Vai 024.015</a> yasyārthe gahane caranti vihagā gacchanti bandhaṃ mṛgāḥ saṃgrāme śaraśaktatomaradharā naśyantyajasraṃ narāḥ |<br>
<a class='ref vai' id='vai024.017'>Vai 024.017</a> dīnā durdinacāriṇaśca kṛpaṇā matsyā grasantyāyasam asyārthe udarasya pāpakalile dūrādihābhyāgataḥ (5)|<br>
iti |<br>
|<br>
<a class='ref vai' id='vai024.019'>Vai 024.019</a> sa saṃlakṣayati—ayaṃ pravrajita īdṛśena kṣāntisaurabhyena samanvāgataḥ |<br>
kimasya praharāmīti matvā abhiprasannaḥ |<br>
<a class='ref vai' id='vai024.020'>Vai 024.020</a> tato ’syāyuṣmatā pūrṇena dharmo deśyitaḥ, śaraṇagamanaśikṣāpadeśeṣu ca pratiṣṭhāpitaḥ |<br>
<a class='ref vai' id='vai024.021'>Vai 024.021</a> anyāni ca pañcopāsakaśatāni kṛtāni pañcopāsikāśatāni |<br>
pañcavihāraśatāni kāritāni, anekāni ca mañcapīṭhavṛṣikoccakabimbopadhānacaturasrakaśatāni anupradāpitāni |<br>
<a class='ref vai' id='vai024.023'>Vai 024.023</a> tasyaiva ca trimāsasyātyayāt tisro vidyāḥ kāyena sākṣātkṛtāḥ |<br>
arhan saṃvṛttaḥ |<br>
<a class='ref vai' id='vai024.024'>Vai 024.024</a> traidhātukavītarāgo yāvat sendropendrāṇāṃ devānāṃ pūjyo mānyo ’bhivādyaśca saṃvṛttaḥ |<br>
|<br>
<a class='ref vai' id='vai024.025'>Vai 024.025</a> yāvadapareṇa samayena dārukarṇibhrātrorbhogāstanutvaṃ parikṣayaṃ paryādānaṃ gatāḥ |<br>
tau kathayatah—gato ’sau asmākaṃ gṛhāt kālakarṇiprakhyaḥ |<br>
<a class='ref vai' id='vai024.026'>Vai 024.026</a> āgaccha, ekadhye prativasāmaḥ |<br>
sa kathayati—kataro ’sau kālakarṇiprakhyah? tau kathayatah—pūrṇakaśrīḥ |<br>
<a class='ref vai' id='vai024.027'>Vai 024.027</a> sā mama gṛhānniṣkrāntā |<br>
<a class='ref vai' id='vai024.028'>Vai 024.028</a> nāsau kālakarṇiprakhyaḥ |<br>
tau kathayatah—śrīrvā bhavatu kālakarṇī vā, āgaccha ekadhye prativasāmaḥ |<br>
<a class='ref vai' id='vai024.029'>Vai 024.029</a> sa kathayati—yuvayoranyāyopārjitaṃ dhanam, mama nyāyopārjitam |<br>
nāham yuvābhyāṃ sārdhamekadhye vāsaṃ kalpayāmīti |<br>
<a class='ref vai' id='vai024.030'>Vai 024.030</a> tau kathayatah—tena dāsīputreṇa mahāsamudramavatīryāvatīrya bhogāḥ samudānītā yena tvaṃ bhuñjāno vikatthase |<br>
<a class='ref vai' id='vai024.031'>Vai 024.031</a> kutastava sāmarthyaṃ mahāsamudramavatartumiti |<br>
sa tābhyāṃ mānaṃ grāhitaḥ |<br>
<a class='ref vai' id='vai024.032'>Vai 024.032</a> sa saṃlakṣayati—ahamapi mahāsamudramavatarāmi |<br>
pūrvavat yāvanmahāsamudramavatīrṇah<a class='ref vai' id='vai25.000'>Vai 25.000</a> |<br>
<a class='ref vai' id='vai025.001'>Vai 025.001</a> yāvattadvahanaṃ vāyunā gośīrṣacandanavanamanupreritam |<br>
karṇadhāraḥ kathayati—bhavantaḥ, yattat śrūyate gośīrṣacandanavanamiti, idaṃ tat |<br>
<a class='ref vai' id='vai025.002'>Vai 025.002</a> gṛhṇantu atra yatsāramiti |<br>
tena khalu samayena gośīrṣacandanavanaṃ maheśvarasya yakṣasya parigraho ’bhūt |<br>
<a class='ref vai' id='vai025.003'>Vai 025.003</a> sa ca yakṣāṇām yakṣasamitiṃ gataḥ |<br>
tato gośīrṣacandanavane pañcamātrāṇi kuṭhāraśatāni voḍhumārabdhāni |<br>
<a class='ref vai' id='vai025.004'>Vai 025.004</a> adrākṣīdapriyākhyo yo yakṣo gośīrṣacandanavane pañcamātrāṇi kuṭhāraśatāni vahataḥ |<br>
<a class='ref vai' id='vai025.005'>Vai 025.005</a> dṛṣṭvā ca yena maheśvaro yakṣaḥ, tenopasaṃkrāntaḥ |<br>
<a class='ref vai' id='vai025.006'>Vai 025.006</a> upasaṃkramya maheśvaram yakṣamidamavocat—yat khalu grāmaṇīrjānīyā gośīrṣacandanavane pañcamātrāṇi kuṭhāraśatāni vahanti |<br>
<a class='ref vai' id='vai025.007'>Vai 025.007</a> yatte kṛtyaṃ vā karaṇīyaṃ vā tatkuruṣveti |<br>
atha maheśvaro yakṣo yakṣāṇāṃ samitimasamitiṃ kṛtvā saṃjātāmarṣo mahāntaṃ kālikāvātabhayaṃ saṃjanya yena gośīrṣacandanavanaṃ tena saṃprasthitaḥ |<br>
<a class='ref vai' id='vai025.009'>Vai 025.009</a> karṇadhāreṇārocitam—śṛṇvantu bhavanto jāmbudvīpakā vaṇijah—yattat śrūyate mahākālikāvātabhayamiti, idaṃ tat |<br>
<a class='ref vai' id='vai025.010'>Vai 025.010</a> kiṃ manyadhvamiti? tataste vaṇijo bhītāstrastāḥ saṃvignā āhṛṣṭaromakūpā devatāyācanaṃ kartumārabdhāḥ |<br>
<a class='ref vai' id='vai025.012'>Vai 025.012</a> śivavaruṇakuberaśakrabrahmādyā suramanujoragayakṣadānavendrāḥ |<br>
<a class='ref vai' id='vai025.014'>Vai 025.014</a> vyasanamatibhayaṃ vayaṃ prapannā vigatabhayā hi bhavantu no ’dya nāthāḥ (6)|<br>
<a class='ref vai' id='vai025.016'>Vai 025.016</a> kecinnamasyanti śacīpatiṃ narā brahmāṇamanye hariśaṃkarāvapi |<br>
<a class='ref vai' id='vai025.018'>Vai 025.018</a> bhūmyāśritān vṛkṣavanāśritāṃśca trāṇārthino vātapiśācadasthāh(yakṣāh?) (7)|<br>
<a class='ref vai' id='vai025.020'>Vai 025.020</a> dārukarṇī alpotsukastiṣṭhati |<br>
vaṇijaḥ kathayanti—sārthavāha, vayaṃ kṛcchrasaṃkaṭasambādhaprāptāḥ |<br>
<a class='ref vai' id='vai025.021'>Vai 025.021</a> kimarthamalpotsukastiṣṭhasīti? sa kathayati—bhavantaḥ, ahaṃ bhrātrā abhihitah—mahāsamudro ’lpāsvādo bahvādīnavaḥ |<br>
<a class='ref vai' id='vai025.022'>Vai 025.022</a> tṛṣṇāndhā bahavo ’vataranti, svalpā vyutthāsyanti |<br>
na tvayā kenacit prakāreṇa mahāsamudramavatartavyamiti |<br>
<a class='ref vai' id='vai025.023'>Vai 025.023</a> so ’haṃ tasya vacanamavacanaṃ kṛtvā mahāsamudramavatīrṇaḥ |<br>
<a class='ref vai' id='vai025.024'>Vai 025.024</a> kimidānīṃ karomi? kastava bhrāatā? pūrṇaḥ |<br>
vaṇijaḥ kathayanti—bhavantaḥ, sa evāryapūrṇaḥ puṇyamaheśākhyaḥ |<br>
<a class='ref vai' id='vai025.025'>Vai 025.025</a> tameva śaraṇaṃ prapadyāma iti |<br>
tairekasvareṇa sarvairevaṃ nādo muktah—namastasmai āryāya pūrṇāya, namo namastasmai āryāya pūrṇāyeti |<br>
<a class='ref vai' id='vai025.026'>Vai 025.026</a> atha yā devatā āyuṣmatī pūrṇe ’bhiprasannā, sā yenāyuṣmān pūrṇastenopasaṃkrāntā |<br>
<a class='ref vai' id='vai025.027'>Vai 025.027</a> upasaṃkramya āyuṣmantaṃ pūrṇamidamavocat—ārya, bhrātā te kṛcchrasaṃkaṭasambādhaprāptaḥ, samanvāhareti |<br>
<a class='ref vai' id='vai025.028'>Vai 025.028</a> tena samanvāhṛtam |<br>
<a class='ref vai' id='vai025.029'>Vai 025.029</a> tata āyuṣmān pūrṇastadrūpaṃ samādhiṃ samāpanno yathā samāhite citte śroṇāparāntake ’ntarhito mahāsamudre vahanasīmāyāṃ paryaṅkaṃ baddhvā avasthitaḥ |<br>
<a class='ref vai' id='vai025.030'>Vai 025.030</a> tato ’sau kālikāvātaḥ sumerupratyāhata iva pratinivṛttaḥ |<br>
<a class='ref vai' id='vai025.031'>Vai 025.031</a> atha maheśvaro yakṣaḥ saṃlakṣayati—pūrvam yat kiṃcidvahanaṃ kālikāvātena spṛśyate, tattūlapicuvata kṣipyate viśīryate ca |<br>
<a class='ref vai' id='vai025.032'>Vai 025.032</a> idānīṃ ko yogo yena kālikāvātah <a class='ref vai' id='vai26.000'>Vai 26.000</a>sumerupratyāhata iva pratinivṛttah? sa itaścāmutaśca pratyavekṣitumārabdho yāvat paśyati āyuṣmantaṃ pūrṇaṃ vahanasīmāyāṃ paryaṅkaṃ baddhvāvasthitam |<br>
<a class='ref vai' id='vai026.002'>Vai 026.002</a> dṛṣṭvā ca punaḥ kathayati—ārya pūrṇa, kiṃ viheṭhayasīti? āyuṣmān pūrṇaḥ kathayati—jarādharmo ’ham |<br>
<a class='ref vai' id='vai026.003'>Vai 026.003</a> kiṃ māmeva viheṭhayasi? yadi mayedṛśā guṇagaṇā nādhigatāḥ syurbhrātā me tvayā nāmāvaśeṣaḥ kṛtaḥ syāt |<br>
<a class='ref vai' id='vai026.004'>Vai 026.004</a> maheśvaro yakṣaḥ kathayati—ārya idaṃ gośīrṣacandanavanaṃ rājñaścakaravartino ’rthāya dhāryate |<br>
<a class='ref vai' id='vai026.005'>Vai 026.005</a> kiṃ manyase grāmaṇīḥ kiṃ varaṃ rājā cakravartī uta tathagato ’rhan samyaksambuddha? kim ārya bhagavāṃl loka utpannah? utpannaḥ |<br>
<a class='ref vai' id='vai026.007'>Vai 026.007</a> yadi evam yadaparipūrṇaṃ tatparipūryatām |<br>
tataste vaṇijo gatapratyāgataprāṇā āyuṣmati pūrṇe cittamabhiprasādya tadvahanaṃ gośīrṣacandanasya pūrayitvā saṃprasthitāḥ |<br>
<a class='ref vai' id='vai026.008'>Vai 026.008</a> anupūrveṇa sūrpārakaṃ nagaramanuprāptāḥ |<br>
|<br>
<a class='ref vai' id='vai026.010'>Vai 026.010</a> tata āyuṣmān pūrṇo bhrātuḥ kathayati—yasya nāṃnā vahanaṃ saṃsiddhayānapātramāgacchati, tattasya gamyaṃ bhavati |<br>
<a class='ref vai' id='vai026.011'>Vai 026.011</a> tvameṣāṃ vaṇijāṃ ratnasavibhāgaṃ kuru |<br>
ahamanena gośīrṣacandanena bhagavato ’rthāya candanamālaṃ prāsādaṃ kārayāmīti |<br>
<a class='ref vai' id='vai026.012'>Vai 026.012</a> tena teṣāṃ vaṇijāṃ ratnaiḥ saṃvibhāgaḥ kṛtaḥ |<br>
<a class='ref vai' id='vai026.013'>Vai 026.013</a> tata āyuṣmān pūrṇo gośīrṣacandanena prāsādaṃ māpayitumārabdhaḥ |<br>
tena śilpānāhūyoktāh—bhavantaḥ, kiṃ divase divase pañca kārṣāpaṇaśatāni gṛhṇīdhvamāhosvit gośīrṣacandanacūrṇasya biḍālapadam? te kathayanti—ārya gośīrṣacandanacūrṇasya biḍālapadam |<br>
<a class='ref vai' id='vai026.015'>Vai 026.015</a> yāvat alpīyasā kālena candanamālaḥ prāsādaḥ kṛtaḥ |<br>
<a class='ref vai' id='vai026.016'>Vai 026.016</a> rājā kathayati—bahvantaḥ, śobhanaṃ prāsādam |<br>
sarvajātakṛtaniṣṭhataḥ saṃvṛttaḥ |<br>
<a class='ref vai' id='vai026.017'>Vai 026.017</a> yattatra saṃkalikā cūrṇaṃ cāvaśiṣṭam, tat piṣṭvā tatraiva pralepo dattaḥ |<br>
<a class='ref vai' id='vai026.018'>Vai 026.018</a> te ca bhrātara parasparaṃ sarve kṣamitā uktāśca—buddhapramukhaṃ bhikṣusaṃghamupanimantrya bhojayata |<br>
ārya, kutra bhagavān? śrāvastyām |<br>
<a class='ref vai' id='vai026.019'>Vai 026.019</a> kiyaddūramitaḥ śrāvastī? sātirekam yojanaśatam |<br>
rājānaṃ tāvadavalokayāmaḥ |<br>
<a class='ref vai' id='vai026.020'>Vai 026.020</a> evaṃ kuruta |<br>
te rājñaḥ sakāśamupasaṃkrāntāḥ |<br>
upasaṃkramya śirasā praṇāmaṃ kṛtvā kathayanti—deva, icchāmo vayaṃ buddhapramukhaṃ bhikṣusaṃghamupanimantrya bhojayitum |<br>
<a class='ref vai' id='vai026.021'>Vai 026.021</a> devo ’smākaṃ sāhāyyaṃ kalpayatu |<br>
<a class='ref vai' id='vai026.022'>Vai 026.022</a> rājā kathayati—tataḥ śobhanam |<br>
tathā bhavatu |<br>
kalpayāmi |<br>
tata āyuṣmān pūrṇaḥ śaraṇapṛṣṭhamabhiruhya jetavanābhimukhaṃ sthitvā ubhe jānumaṇḍale pṛthivyāṃ pratiṣṭhāpya puṣpāṇi kṣiptvā dhūpaṃ saṃcārya ārāmikena ca sauvarṇabhṛṅgāraṃ grāhayitvā ārādhituṃ pravṛttaḥ |<br>
<a class='ref vai' id='vai026.025'>Vai 026.025</a> viśuddhaśīlaṃ suviśuddhabuddhe bhaktābhisāre satatārthadarśin |<br>
<a class='ref vai' id='vai026.027'>Vai 026.027</a> anāthabhūtān prasamīkṣya sādho kṛtvā kṛpāmāgamanaṃ kuruṣva (8)|<br>
iti |<br>
<a class='ref vai' id='vai026.029'>Vai 026.029</a> tatastāni puṣpāṇi buddhānāṃ buddhānubhāvena devatānāṃ ca devatānubhāvenopari puṣpamaṇḍapaṃ kṛtvā jetavane gatvā sthitāni dūupo ’bhrakūṭavadudakaṃ vaidūryaśalākāvat |<br>
<a class='ref vai' id='vai026.030'>Vai 026.030</a> āyuṣmānānando nimittakuśalaḥ |<br>
<a class='ref vai' id='vai026.031'>Vai 026.031</a> sa kṛtakarapuṭo bhagavantaṃ papraccha—kuto bhagavan nimantraṇamāgatam? sūrpārakāt ānanda nagarāt |<br>
<a class='ref vai' id='vai026.032'>Vai 026.032</a> kiyaddūre bhadanta sūrpārakaṃ nagaram? sātirekam ānanda <a class='ref vai' id='vai27.000'>Vai 27.000</a>yojanaśatam |<br>
<a class='ref vai' id='vai027.001'>Vai 027.001</a> gacchāmah? ānanda, bhikṣūnārocaya—yo yuṣmākamutsahate śvaḥ sūrpārakaṃ nagaraṃ gatvā bhoktum, sa śalākāṃ gṛhṇātu iti |<br>
<a class='ref vai' id='vai027.002'>Vai 027.002</a> evaṃ bhadanteti āyuṣmānānando bhagavataḥ pratiśrutya śalākāṃ gṛhītvā bhagavataḥ purastāt sthitaḥ |<br>
<a class='ref vai' id='vai027.003'>Vai 027.003</a> bhagavatā śalākā gṛhītā, sthavirasthaviraiśca bhikṣubhiḥ |<br>
|<br>
<a class='ref vai' id='vai027.004'>Vai 027.004</a> tena khalu samayenāyuṣmān pūrṇaḥ kuṇḍopadhānīyakaḥ sthaviraḥ prajñāvimuktas tasyāmeva pariṣadi saṃniṣaṇṇo ’bhūt |<br>
<a class='ref vai' id='vai027.005'>Vai 027.005</a> saṃnipatitaḥ |<br>
so ’pi śalākāṃ gṛhītumārabdhaḥ |<br>
tamāyuṣmānānando gāthayā pratyabhāṣata—<a class='ref vai' id='vai027.007'>Vai 027.007</a> naitadbhoktavyamāyuṣman kośalādhipatergṛhe |<br>
<a class='ref vai' id='vai027.008'>Vai 027.008</a> agāre vā sujātasya mṛgārabhavane ’thavā (9)|<br>
<a class='ref vai' id='vai027.009'>Vai 027.009</a> sādhikam yojanaśataṃ sūrpārakamitaḥ puram |<br>
<a class='ref vai' id='vai027.010'>Vai 027.010</a> ṛddhibhiryatra gantavyaṃ tūṣṇī tvaṃ bhava pūrṇaka (10)|<br>
iti |<br>
|<br>
<a class='ref vai' id='vai027.011'>Vai 027.011</a> sa prajñāvimuktaḥ |<br>
tena ṛddhir notpāditā |<br>
tasyaitadabhavat—yena mayā sakalaṃ kleśagaṇaṃ vāntaṃ charditaṃ tyaktaṃ pratiniḥsṛṣṭam, so ’haṃ tīrthikasādhāraṇāyām ṛddhyāṃ viṣaṇṇaḥ |<br>
<a class='ref vai' id='vai027.012'>Vai 027.012</a> tena vīryamāsthāya ṛddhimutpādya yāvadāyuṣmānānandas tṛtīyasthavirasya śalākāṃ na dadāti, tāvat tena gajabhujasadṛśaṃ bāhumabhiprasārya śalākā gṛhītā |<br>
<a class='ref vai' id='vai027.014'>Vai 027.014</a> tato gāthāṃ bhāṣate—<a class='ref vai' id='vai027.015'>Vai 027.015</a> vapuṣmattayā śrutena vā na balātkāraguṇaiśca gautama |<br>
<a class='ref vai' id='vai027.016'>Vai 027.016</a> prabalairapi vānmanorathaiḥ ṣaḍabhijñatvamihādhigamyate (11)|<br>
<a class='ref vai' id='vai027.017'>Vai 027.017</a> śamaśīlavipaśyanābalairvividhairdhyānabalaiḥ parīkṣitāḥ |<br>
<a class='ref vai' id='vai027.018'>Vai 027.018</a> jarayā hi nipīḍitayauvanāḥ ṣaḍabhijñā hi bhavanti madvidhāḥ (12)|<br>
iti |<br>
|<br>
<a class='ref vai' id='vai027.019'>Vai 027.019</a> tatra bhagavān bhikṣūnāmantrayate sma—eṣo ’gro me bhikṣavo bhikṣūṇāṃ mama śrāvakāṇāṃ caityaśalākāgrahaṇe |<br>
<a class='ref vai' id='vai027.020'>Vai 027.020</a> tatprathamataḥ śalākāṃ gṛhṇatām yaduta pūrṇaḥ kuṇḍopadhānīyakaḥ sthaviraḥ |<br>
tatra bhagavānāyuṣmantamānandamāmantrayate—gaccha ānanda bhikṣūṇāmārocaya |<br>
<a class='ref vai' id='vai027.021'>Vai 027.021</a> kiṃ cāpi uktaṃ mayā—praticchannakalyāṇairvo bhikṣavo vihartavyaṃ vivṛtapāpairiti, api tu tīrthikāvastabdhaṃ tannagaram |<br>
<a class='ref vai' id='vai027.023'>Vai 027.023</a> yo vo yasyā ṛddherlābhī, tena tayā tatra sūrpārakaṃ nagaraṃ gatvā bhoktavyamiti |<br>
evaṃ bhadanteti āyuṣmānānando bhagavataḥ pratiśrutya bhikṣūṇāmārocayati—āyuṣmantaḥ, bhagavānevamāha—kiṃ cāpi uktaṃ mayā praticchannakalyāṇairvo bhikṣavo vihartavyamiti pūrvavat yāvat gatvā bhoktavyamiti |<br>
<a class='ref vai' id='vai027.026'>Vai 027.026</a> tataḥ sūrpārakarājñā sūrpārakanagaramapagatapāṣāṇaśarkarakaṭhallaṃ vyavasthāpitaṃ candanavāripariṣiktaṃ nānāvidhasurabhidhūpaghaṭikāsamalaṃkṛtamāmuktapaṭṭadāmakalāpaṃ nānāpuṣpābhikīrṇaṃ ramaṇīyam |<br>
<a class='ref vai' id='vai027.028'>Vai 027.028</a> sūrpārakasya nagarasyāṣṭādaśa dvārāṇi |<br>
tasyāpi rājñaḥ saptadaśa putrāḥ |<br>
<a class='ref vai' id='vai027.029'>Vai 027.029</a> pratyekamekaikasmin dvāre paramayā vibhūtyā rājaputrā vyavasthitāḥ |<br>
mūladvāre ca mahatā rājānubhāvena sūrpārakādhipatī rājā āyuṣmān pūrṇo dārukarṇī stavakarṇī trapukarṇī ca vyavasthitaḥ |<br>
<a class='ref vai' id='vai027.031'>Vai 027.031</a> yāvat patracārikā ṛddhyā haritacārikā bhājanacārikāścāgatāḥ |<br>
tān dṛṣṭvā rājā kathayati—bhadanta pūrṇa, kiṃ bhagavānāgatah? āyuṣmān pūrṇaḥ kathayati—mahārāja <a class='ref vai' id='vai28.000'>Vai 28.000</a>patracārikā haritacārikā bhājanacārikāścaite, na tāvat bhagavān |<br>
<a class='ref vai' id='vai028.001'>Vai 028.001</a> yāvat sthavirasthavirā bhikṣavo ’nekavidhābhirdhyānasamāpattibhiḥ saṃprāptaḥ |<br>
<a class='ref vai' id='vai028.002'>Vai 028.002</a> punarapi pṛcchati—bhadanta pūrṇa, kiṃ bhagavānāgatah? āyuṣmān pūrṇaḥ kathayati—mahārāja na bhagavān, api tu khalu sthavirasthavirā eva te bhikṣava iti |<br>
<a class='ref vai' id='vai028.004'>Vai 028.004</a> athānyatamopāsakastasyāṃ velāyāṃ gāthāṃ bhāṣate—<a class='ref vai' id='vai028.005'>Vai 028.005</a> siṃhavyāghragajāśvanāgavṛṣabhānāśritya kecit śubhān kecidratnavimānaparvatatarūṃścitrān rathāṃścojjvalān |<br>
<a class='ref vai' id='vai028.007'>Vai 028.007</a> anye toyadharā ivāmbaratale vidyullatālaṃkṛtā ṛddhyā devapurīmiva pramuditā gantuṃ samabhyudyatāḥ (13)|<br>
<a class='ref vai' id='vai028.009'>Vai 028.009</a> gāṃ bhittvā hyutpatantyeke patantyantye nabhastalāt |<br>
<a class='ref vai' id='vai028.010'>Vai 028.010</a> āsane nirmitāścaike paśya ṛddhimatāṃ balam (14)|<br>
iti |<br>
|<br>
<a class='ref vai' id='vai028.011'>Vai 028.011</a> tato bhagavān bahirvihārasya pādau prakṣālya vihāraṃ praviśya ṛjuṃ kāyaṃ praṇidhāya pratimukhaṃ smṛtimupasthāpya prajñapta evāsane niṣaṇṇaḥ |<br>
<a class='ref vai' id='vai028.012'>Vai 028.012</a> yāvad bhagavatā gandhakuṭyāṃ sābhisaṃskāraṃ pādo nyastaḥ, ṣaḍvikāraḥ pṛthivīkampo jātah—iyaṃ mahāpṛthivī calati saṃcalati saṃpracalati |<br>
<a class='ref vai' id='vai028.014'>Vai 028.014</a> vyadhati pravyadhati saṃpravyadhati |<br>
pūrvadigbhāga unnamati, paścimo ’vanamati |<br>
<a class='ref vai' id='vai028.015'>Vai 028.015</a> paścima unnamati, pūrvo ’vanamati |<br>
dakṣiṇa unnamati, uttaro ’vanamati |<br>
uttara unnamati, dakṣiṇo ’vanamati |<br>
<a class='ref vai' id='vai028.016'>Vai 028.016</a> anta unnamati, madhyo ’vanamati |<br>
madhya unnamati, anto ’vanamati |<br>
rājā āyuṣmantaṃ pūrṇaṃ pṛcchati—ārya pūrṇa, kimetat? sa kathayati—mahārāja, bhagavatā gandhakuṭyāṃ sābhisaṃskāraḥ pādo nyastaḥ, tena ṣaṭvikāraḥ pṛthivīkampo jātaḥ |<br>
<a class='ref vai' id='vai028.018'>Vai 028.018</a> tato bhagavatā kanakamarīcivarṇaprabhā utsṛṣṭā yayā jambudvīpo vilīnakanakāvabhāsaḥ saṃvṛttaḥ |<br>
<a class='ref vai' id='vai028.019'>Vai 028.019</a> punarapi rājā vismayotphullalocanaḥ pṛcchati—ārya pūrṇa, idaṃ kim? sa kathayati—mahārāja bhagavatā kanakamarīcivarṇaprabhā utsṛṣṭeti |<br>
|<br>
<a class='ref vai' id='vai028.021'>Vai 028.021</a> tato bhagavān dānto dāntaparivāraḥ śāntaḥ śāntaparivāraḥ pañcabhirarhacchāntaiḥ sārdhaṃ sūrpārakābhimukhaḥ saṃprasthitaḥ |<br>
<a class='ref vai' id='vai028.022'>Vai 028.022</a> atha vā jetavananivāsinī devatā, sā bakulaśākhāṃ gṛhītvā bhagavataśchāyāṃ kurvantī pṛṣṭataḥ saṃprasthitā |<br>
<a class='ref vai' id='vai028.023'>Vai 028.023</a> tasyā bhagavatā āśayaṃ dhātuṃ prakṛtiṃ ca jñātvā tādṛśī caturāryasatyasamprativedhakī dharmadeśanā kṛtā, yāṃ śrutvā tayā devatayā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam |<br>
<a class='ref vai' id='vai028.025'>Vai 028.025</a> yāvadanyatamasmin pradeśe pañcamātrāṇi ghariṇīśatāni prativasanti |<br>
<a class='ref vai' id='vai028.026'>Vai 028.026</a> adrākṣustā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtamaśītyānuvyañjanairvirājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamamiva ratnaparvataṃ samantato bhadrakam |<br>
<a class='ref vai' id='vai028.028'>Vai 028.028</a> sahadarśanācca tāsāṃ bhagavati mahāprasāda utpannaḥ |<br>
<a class='ref vai' id='vai028.029'>Vai 028.029</a> dharmataiṣā—na tathā dvādaśavarṣābhyastaḥ śamathaścittasya kalyatāṃ janayati aputrasya ca putralābho daridrasya vā nidhidarśanaṃ rājyābhinandino vā rājyābhiṣeko yathopacitakuśalamūlahetukasya sattvasya tatprathamato buddhadarśanam |<br>
<a class='ref vai' id='vai028.031'>Vai 028.031</a> tato bhagavāṃstāsāṃ vinayakālamavekṣya purastād bhikṣusaṃghasya <a class='ref vai' id='vai29.000'>Vai 29.000</a>prajñapta evāsane niṣaṇṇaḥ |<br>
<a class='ref vai' id='vai029.001'>Vai 029.001</a> tā api bhagavataḥ pādau śirasā vanditvaikānte niṣaṇṇāḥ |<br>
tato bhagavatā tāsāmāśayānuśayaṃ dhātuṃ prakṛtiṃ ca jñātvā yāvat srotāapattiphalaṃ sākṣātkṛtam |<br>
<a class='ref vai' id='vai029.003'>Vai 029.003</a> tā dṛṣṭasatyās trirudānamudānayanti—idamasmākaṃ bhadanta na mātrā kṛtaṃ na pitrā kṛtaṃ na rājñā neṣṭasvajanabandhuvargeṇa na devatābhir na pūrvapretair na śramaṇabrāhmaṇairyad bhagavatāsmākaṃ tatkṛtam |<br>
<a class='ref vai' id='vai029.005'>Vai 029.005</a> ucchoṣitā rudhirāśrusamudrāḥ, laṅghitā asthiparvatāḥ, pihitānyapāyadvārāṇi, pratiṣṭhāpitā vayaṃ devamanuṣyeṣu atikrāntātikrāntāḥ |<br>
<a class='ref vai' id='vai029.006'>Vai 029.006</a> etā vayaṃ bhagavataṃ śaraṇaṃ gacchāmo dharmaṃ ca bhikṣusaṃghaṃ ca |<br>
<a class='ref vai' id='vai029.007'>Vai 029.007</a> upāsikāścāsmān bhagavān dhārayatu |<br>
tata utthāyāsanāt yena bhagavāṃstenāñjaliṃ praṇamya bhagavantamidamavocan—aho bata bhagavānasmākaṃ kiṃcidatra prayacchet yatra vayaṃ kārāṃ kariṣyāmaḥ |<br>
<a class='ref vai' id='vai029.009'>Vai 029.009</a> tato bhagavatā ṛddhyā keśanakhamutsṛṣṭam |<br>
tābhirbhagavataḥ keśanakhastūpaḥ pratiṣṭhāpitaḥ |<br>
<a class='ref vai' id='vai029.010'>Vai 029.010</a> tatastayā jetavananivāsinyā tasmin stūpe yaṣṭyāṃ sā bakulaśākhāropitā |<br>
bhagavāṃścoktah—bhagavan, ahamasmin stūpe kārāṃ kurvantī tiṣṭhāmīti |<br>
<a class='ref vai' id='vai029.011'>Vai 029.011</a> sā tatraiva āsthitā |<br>
<a class='ref vai' id='vai029.012'>Vai 029.012</a> tatra kecit ghariṇīstūpa iti saṃjānate, kecit bakulamedhīti, yamadyāpi caityavandakā bhikavo vandante |<br>
<a class='ref vai' id='vai029.013'>Vai 029.013</a> tato bhagavān saṃprasthitaḥ |<br>
|<br>
<a class='ref vai' id='vai029.014'>Vai 029.014</a> yāvadanyasminnāśramapade pañca ṛṣiśatāni prativasanti |<br>
tatteṣāmāśramapadaṃ puṣpaphalasalilasampannam |<br>
<a class='ref vai' id='vai029.015'>Vai 029.015</a> te tena madena mattā na kiṃcinmanyante |<br>
tato bhagavāṃsteṣāṃ vinayakālamavekṣya tadāśramapadamupasaṃkrāntaḥ |<br>
<a class='ref vai' id='vai029.016'>Vai 029.016</a> upasaṃkramya tasmādāśramapadāt puṣpaphalamṛddhyā śāmitam, salilaṃ śoṣitam, haritaśāḍvalaṃ kṛṣṇaṃ sthaṇḍilāni pātitāni |<br>
<a class='ref vai' id='vai029.017'>Vai 029.017</a> tataste ṛṣayaḥ kare kapolaṃ dattvā cintāparā vyavasthitāḥ |<br>
<a class='ref vai' id='vai029.018'>Vai 029.018</a> tato bhagavatā abhihitāh—maharṣayaḥ, kimarthaṃ cintāparāstiṣṭhateti |<br>
te kathayanti—bhagavaṃstvaṃ dvipādakaṃ puṇyakṣetramiha praviṣṭo ’smākaṃ cedṛśī samavasthā |<br>
<a class='ref vai' id='vai029.019'>Vai 029.019</a> bhagavānāha—kim? te kathayanti—bhagavan, puṣpaphalasalilasampannamāśramapadaṃ vinaṣṭam yathāpaurāṇaṃ bhavatu |<br>
<a class='ref vai' id='vai029.021'>Vai 029.021</a> bhavatu ityāha bhagavān |<br>
tato bhagavatā ṛddhiḥ prasrabdhā, yathāpaurāṇaṃ saṃvṛttam |<br>
tataste paraṃ vismayamupagatā bhagavati cittamabhiprasādayāmāsuḥ |<br>
<a class='ref vai' id='vai029.022'>Vai 029.022</a> tato bhagavatā teṣāmāśayānuśayaṃ dhātuṃ prakṛtiṃ ca jñātvā tādṛśī caturāryasatyasamprativedhikī dharmadeśanā kṛtā, yāṃ śrutvā taiḥ pañcabhirṛṣiśatairanāgāmiphalaṃ sākṣātkṛtam, ṛddhiścābhinirhṛtā |<br>
<a class='ref vai' id='vai029.024'>Vai 029.024</a> tato yena bhagavāṃstenāñjaliṃ praṇamya bhagavantamidamavocan—labhema vayaṃ bhadanta svākhyāte dharmavinaye pravrajyāmupasampadaṃ bhikṣubhāvam |<br>
<a class='ref vai' id='vai029.026'>Vai 029.026</a> carema vayaṃ bhagavato ’ntike brahmacaryam |<br>
tataste bhagavatā ehibhikṣukayā ābhāṣitāh—eta bhikṣavaścarata brahmacaryamiti |<br>
<a class='ref vai' id='vai029.027'>Vai 029.027</a> bhagavato vācāvasāne muṇḍāḥ saṃvṛttāḥ saṃghāṭiprāvṛtāḥ pātrakaravyagrahastāḥ saptāhāvaropitakeśaśmaśravo varṣaśatopasampannasya bhikṣorīryāpathena avasthitāḥ |<br>
<a class='ref vai' id='vai029.029'>Vai 029.029</a> ehīti coktā hi tathāgatena muṇḍāśca saṃghāṭiparītadehāḥ |<br>
<a class='ref vai' id='vai029.031'>Vai 029.031</a> sadyaḥ praśāntendriyā eva tasthurevaṃ sthitā buddhamanorathena (15)|<br>
<a class='ref vai' id='vai030.001'>Vai 030.001</a> <a class='ref vai' id='vai30.000'>Vai 30.000</a>tairyujyamānairghaṭamānairvyāyacchamānairidameva pañcagaṇḍakaṃ pūrvavat yāvadabhivādyāśca saṃvṛttāḥ |<br>
<a class='ref vai' id='vai030.002'>Vai 030.002</a> yasteṣām ṛṣiravavādakaḥ sa kathayati—bhagavan, mayā anena veṣeṇa mahājanakāyo vipralabdhaḥ |<br>
tam yāvadabhiprasādayāmi paścāt pravrajiṣyāmīti |<br>
<a class='ref vai' id='vai030.003'>Vai 030.003</a> tato bhagavān pañcabhirṛṣiśataiḥ pūrvakaiśca pañcabhirbhikṣuḥśatairardhacandrākāropagūḍhastat eva ṛddhyā upari vihāyasā prakrānto ’nupūrveṇa musalakaṃ parvatamanuprāptaḥ |<br>
<a class='ref vai' id='vai030.005'>Vai 030.005</a> tena khalu samayena musalake parvate vakkalī nāma ṛṣiḥ prativasati |<br>
<a class='ref vai' id='vai030.006'>Vai 030.006</a> adrākṣīt sa ṛṣirbhagavantaṃ dūrādeva dvātriṃśatā mahāpuruṣalakṣaṇaiḥ samalaṃkṛtaṃ pūrvavat yāvat samantato bhadrakam |<br>
<a class='ref vai' id='vai030.007'>Vai 030.007</a> sahadarśanāccānena bhagavato ’ntike cittamabhiprasāditam |<br>
sa prasādajātaścintayati—yannvahaṃ parvatādavatīrya bhagavantaṃ darśanāyopasaṃkramiṣyāmi |<br>
<a class='ref vai' id='vai030.008'>Vai 030.008</a> bhagavān vaineyāpekṣayā atikramiṣyati |<br>
<a class='ref vai' id='vai030.009'>Vai 030.009</a> yannvahamātmānaṃ parvatānmuñceyamiti |<br>
tena parvatādātmā muktaḥ |<br>
asaṃmoṣadharmāṇo buddhā bhagavantaḥ |<br>
<a class='ref vai' id='vai030.010'>Vai 030.010</a> bhagavatā ṛddhyā pratīṣṭaḥ |<br>
tato ’sya bhagavatā āśayānuśayaṃ dhātuṃ prakṛtiṃ ca jñātvā tādṛśī dharmadeśanā kṛtā, yāṃ śrutvā vakkalinā anāgāmiphalaṃ sākṣātkṛtam, ṛddhiścābhinirhṛtā |<br>
<a class='ref vai' id='vai030.012'>Vai 030.012</a> tato bhagavantamidamavocat—labheyāhaṃ bhadanta svākhyāte dharmavinaye pravrajyāmupasampadaṃ bhikṣubhāvaṃ pūrvavat yāvat bhagavatā ehibhikṣukayā pravrājito yāvadevaṃ sthito buddhamanorathena |<br>
|<br>
<a class='ref vai' id='vai030.014'>Vai 030.014</a> tatra bhagavān bhikṣūnāmantrayate sma—eṣo ’gro me bhikṣavo bhikṣūṇāṃ mama śraddhādhimuktānām yaduta vakkalī bhikṣuriti |<br>
<a class='ref vai' id='vai030.015'>Vai 030.015</a> tato bhagavān bhikṣusahasraparivṛto vicitrāṇi prātihāryāṇi kurvan sūrpārakaṃ nagaramanuprāptaḥ |<br>
<a class='ref vai' id='vai030.016'>Vai 030.016</a> bhagvān saṃlakṣayati—yadi ekena dvāreṇa praviśāmi, apareṣāṃ bhaviṣyati anyathātvam |<br>
<a class='ref vai' id='vai030.017'>Vai 030.017</a> yannvaham ṛddhyaiva praviśeyamiti |<br>
tata ṛddhyā upari vihāyasā madhye sūrpārakasya nagarasyāvatīrṇaḥ |<br>
<a class='ref vai' id='vai030.018'>Vai 030.018</a> tataḥ sūrpārakādhipatī rājā āyuṣmān pūrṇo dārukarṇī stavakarṇī trapukarṇī te ca saptadaśa putrāḥ svakasvakena parivāreṇa yena bhagavāṃstenopasaṃkrāntāḥ, anekāni ca prāṇiśatasahasrāṇi |<br>
<a class='ref vai' id='vai030.020'>Vai 030.020</a> tato bhagavānanekaiḥ prāṇiśatasahasrairanugamyamāno yena candanamālaḥ prāsādas tenopasaṃkrāntaḥ |<br>
<a class='ref vai' id='vai030.021'>Vai 030.021</a> upasaṃkramya purastādbhikṣusaṃghasya prajñapta evāsane niṣaṇṇaḥ |<br>
<a class='ref vai' id='vai030.022'>Vai 030.022</a> sa janakāyo bhagavantamapaśyaṃś candanamālaṃ prāsādaṃ bhettumārabdhaḥ |<br>
bhagavān saṃlakṣayati—yadi candanamālaḥ prāsādo bhetsyate, dātṛrṇāṃ puṇyāntarāyo bhaviṣyati |<br>
<a class='ref vai' id='vai030.023'>Vai 030.023</a> yannvahamenaṃ sphaṭikamayaṃ nirminuyāmiti |<br>
<a class='ref vai' id='vai030.024'>Vai 030.024</a> sa bhagavatā sphaṭikamayo nirmitaḥ |<br>
tato bhagavatā tasyāḥ pariṣad āśayānuśayaṃ dhātuṃ prakṛtiṃ ca jñātvā tādṛśī dharmadeśanā kṛtā, yāṃ śrutvā anekaiḥ prāṇiśatasahasrairmahān viśeṣo ’dhigataḥ |<br>
<a class='ref vai' id='vai030.026'>Vai 030.026</a> kaiścinmokṣabhāgīyāni kuśalamūlāni utpāditāni, kaiścinnirvedhabhāgīyāni, kaiścit srotāpattiphalaṃ sākṣātkṛtam, kaiścit sakṛdāgāmiphalam, kaiścidanāgāmiphalam, kaiścit sarvakleśaprahāṇādarhattvaṃ sākṣātkṛtam, kaiścit śrāvakabodhau cittānyutpāditāni, kaiścit pratyekabodhau, kaiścidanuttarāyāṃ samyaksambodhau cittānyutpāditāni |<br>
<a class='ref vai' id='vai030.030'>Vai 030.030</a> yadbhūyasā sā parṣad buddhaniṃnā dharmapravaṇā saṃghaprāgbhārā vyavasthāpitā |<br>
|<br>
<a class='ref vai' id='vai030.031'>Vai 030.031</a> atha dārukarṇī stavakarṇī trapukarṇī ca praṇītaṃ khādanīyaṃ bhojanīyaṃ samudānīya āsanāni prajñāpya bhagavato dūtena kālamārocayanti—samayo bhadanta, sajjaṃ bhaktam yasyedānīṃ bhagavān kālam <a class='ref vai' id='vai31.000'>Vai 31.000</a>manyata iti |<br>
<a class='ref vai' id='vai031.001'>Vai 031.001</a> tena khalu samayena kṛṣṇagautamakau nāgarājau mahāsamudre prativasataḥ |<br>
tau saṃlakṣayatah—bhagavān sūrpārake nagare dharmaṃ deśayati |<br>
<a class='ref vai' id='vai031.002'>Vai 031.002</a> gacchāvaḥ, dharmaṃ śroṣyāva iti |<br>
tatastau pañcanāgaśataparivārau pañcanadīśatāni saṃjanya sūrpārakaṃ nagaraṃ saṃprasthitau |<br>
<a class='ref vai' id='vai031.003'>Vai 031.003</a> asaṃmoṣadharmāṇo buddhā bhagavantaḥ |<br>
<a class='ref vai' id='vai031.004'>Vai 031.004</a> bhagavān saṃlakṣayati—imau kṛṣṇagautamau nāgarājau yadi sūrpārakaṃ nagaramāgamiṣyataḥ, agocarīkariṣyataḥ |<br>
<a class='ref vai' id='vai031.005'>Vai 031.005</a> tatra bhagavānāyuṣmantaṃ mahāmaudgalyāyanamāmantrayate—pratigṛhāṇa mahāmaudgalyāyana tathāgatasyātyayikapiṇḍapātam |<br>
<a class='ref vai' id='vai031.006'>Vai 031.006</a> tatkasya hetoh? pañca me maudgalyāyana ātyayikapiṇḍapātāḥ |<br>
<a class='ref vai' id='vai031.007'>Vai 031.007</a> katame pañca? āgantukasya gamikasya glānasya glānopasthāyakasyopadhivārikasya ca |<br>
asmiṃstvarthe bhagavānupādhau vartate |<br>
<a class='ref vai' id='vai031.008'>Vai 031.008</a> atha bhagavān maudgalyāyanasahāyo yena kṛṣṇagautamakau nāgarājau tenopasaṃkrāntaḥ |<br>
<a class='ref vai' id='vai031.009'>Vai 031.009</a> tau kathayatah—samanvāharata nāgendrau sūrpārakaṃ nagaramagocarībhaviṣyati |<br>
<a class='ref vai' id='vai031.010'>Vai 031.010</a> tau kathayatah—tādṛśena bhadanta prasādena vayamāgatā yanna śakyamasmābhiḥ kuntapipīlikasyāpi prāṇinaḥ pīḍāmutpādayituṃ prāgeva sūrpārakanagaranivāsino janakāyasyeti |<br>
<a class='ref vai' id='vai031.012'>Vai 031.012</a> tato bhagavatā kṛṣṇagautamakayor nāgarājayostādṛśo dharmo yaṃ śrutvā buddhaṃ śaraṇaṃ gatau, dharmaṃ saṃghaṃ ca śaraṇaṃ gatau, śikṣāpadāni ca gṛhītāni |<br>
<a class='ref vai' id='vai031.013'>Vai 031.013</a> bhagavān bhaktakṛtyaṃ kartumārabdhaḥ |<br>
<a class='ref vai' id='vai031.014'>Vai 031.014</a> ekaiko nāgaḥ saṃlakṣayati—aho bata bhagavān mama pānīyaṃ pibatu iti |<br>
<a class='ref vai' id='vai031.015'>Vai 031.015</a> bhagavān saṃlakṣayti—yadi ekasyeiva pānīyaṃ pāsyāmi, eṣāṃ bhaviṣyati anyathātvam |<br>
upāyasaṃvidhānaṃ kartavyamiti |<br>
<a class='ref vai' id='vai031.016'>Vai 031.016</a> tatra bhagavānāyuṣmantaṃ mahāmaudgalyāyanamāmantrayate—gaccha maudgalyāyana, yatra pañcānāṃ nadīśatānāṃ saṃbhedaḥ, tasmādudakasya pātrapūramānaya |<br>
<a class='ref vai' id='vai031.017'>Vai 031.017</a> evaṃ bhadanteti āyuṣmān mahāmaudgalyāyano bhagavataḥ pratiśrutya yatra pañcānāṃ nadīśatānāṃ saṃbhedastatrodakasya pātrapūramādāya yena bhagavāṃstenopasaṃkrāntaḥ |<br>
<a class='ref vai' id='vai031.019'>Vai 031.019</a> upasaṃkramya bhagavata udakasya pātrapūramupanāmayati |<br>
<a class='ref vai' id='vai031.020'>Vai 031.020</a> bhagavatā gṛhītvā paribhuktam |<br>
āyuṣmān mahāmaudgalyāyanaḥ saṃlakṣayati—pūrvamuktaṃ bhagavatā—duṣkarakārakau hi bhikṣavaḥ putrasya mātāpitarau āpyāyakau poṣakau saṃvardhakau stanyasya dātārau citrasya jambudvīpasya darśayitārau |<br>
<a class='ref vai' id='vai031.022'>Vai 031.022</a> ekenāṃśena putro mātaraṃ dvitīyena pitaraṃ pūrṇavarṣaśataṃ paricaret, yadvā asyāṃ mahāpṛthivyāṃ maṇayo muktā vaidūryaśaṅkhaśilāpravālaṃ rajataṃ jātarūpamaśmagarbho musāragalvo lohitikā dakṣiṇāvarta iti, evamrūpe vā vividhaiśvaryādhipatye pratiṣṭhāpayat, neyatā putreṇa mātāpitaroḥ kṛtaṃ vā syādupakṛtaṃ vā |<br>
<a class='ref vai' id='vai031.025'>Vai 031.025</a> yastu asāvaśrāddhaṃ mātāpitaraṃ śraddhāsampadi samādāpayati vinayati niveśayati pratiṣṭhāpayati, duḥśīlaṃ śīlasampadi, matsariṇaṃ tyāgasampadi, duṣprajñaṃ prajñāsampadi samādāpayati vinayati niveśayati pratiṣṭhāpayati, iyatā putreṇa mātāpitroḥ kṛtaṃ vā syādupakṛtaṃ veti |<br>
<a class='ref vai' id='vai031.028'>Vai 031.028</a> mayā ca mātur na kaścidupakāraḥ kṛtaḥ |<br>
yadahaṃ samanvāhareyaṃ kutra me mātā upapanneti |<br>
<a class='ref vai' id='vai031.029'>Vai 031.029</a> samanvāhartuṃ saṃvṛttaḥ paśyati marīcike lokadhātau upapannā |<br>
<a class='ref vai' id='vai031.030'>Vai 031.030</a> sa saṃlakṣayati—kasya vineyā? paśyati bhagavataḥ |<br>
tasyaitadabhavat—dūraṃ vayamihāgatāḥ |<br>
<a class='ref vai' id='vai031.031'>Vai 031.031</a> yannvahametamarthaṃ bhagavato nivedayeyamiti bhagavantamidamavocat—uktaṃ bhadanta bhagavatā pūrvam—duṣkarakārakau hi bhikṣavaḥ putrasya mātāpitarau iti |<br>
<a class='ref vai' id='vai031.032'>Vai 031.032</a> tanmama mātā marīcike lokadhātau upapannā, <a class='ref vai' id='vai32.000'>Vai 32.000</a>sā ca bhagavato vineyā |<br>
<a class='ref vai' id='vai032.001'>Vai 032.001</a> tadarhati bhagavāṃs tāṃ vinetumanukampāmupādāyeti |<br>
bhagavān kathayati—maudgalyāyana, kasya ṛddhyā gacchāmah? bhagavan madīyayā |<br>
<a class='ref vai' id='vai032.002'>Vai 032.002</a> tato bhagavānāyuṣmāṃśca mahāmaudgalyāyanaḥ sumerumūrdhni pādān sthāpayantau saṃprasthitau |<br>
<a class='ref vai' id='vai032.003'>Vai 032.003</a> saptame divase marīcikaṃ lokadhātumanuprāptaḥ |<br>
<a class='ref vai' id='vai032.004'>Vai 032.004</a> adrākṣīt sā bhadrakanyā āyuṣmantaṃ mahāmaudgalyāyanaṃ dūrādeva |<br>
dṛṣṭvā ca punaḥ sasambhramāt tatsakāśamupasaṃkramya kathayati—cirādbata putrakaṃ paśyāmīti |<br>
<a class='ref vai' id='vai032.005'>Vai 032.005</a> tato janakāyaḥ kathayati—bhadanto ’yaṃ pravrajito vṛddhaḥ |<br>
<a class='ref vai' id='vai032.006'>Vai 032.006</a> iyaṃ ca kanyā |<br>
kathamasya mātā bhavatīti? āyuṣmān maudgalyāyanaḥ kathayati—bhavantaḥ, mama ime skandhā anyāḥ saṃvṛddhāḥ |<br>
<a class='ref vai' id='vai032.007'>Vai 032.007</a> tena mameyaṃ māteti |<br>
<a class='ref vai' id='vai032.008'>Vai 032.008</a> tato bhagavatā tasyā bhadrakanyāyā āśayānuśayaṃ dhātuṃ prakṛtiṃ ca jñātvā tādṛśī caturāryasatyasamprativedhikī dharmadeśanā kṛtā, yāṃ śrutvā tayā bhadrakanyayā viṃśatiśikharasamudgataṃ satkāyadṛṣṭiśaulaṃ jñānavajreṇa bhittvā srotāpattiphalaṃ sākṣātkṛtam |<br>
<a class='ref vai' id='vai032.010'>Vai 032.010</a> sā dṛṣṭasatyā trirudānamudānayati pūrvavat yāvat pratiṣṭhāpitā devamanuṣyeṣu |<br>
<a class='ref vai' id='vai032.011'>Vai 032.011</a> āha ca—<a class='ref vai' id='vai032.012'>Vai 032.012</a> tavānubhāvātpihitaḥ sughoro hyapāyamārgo bahudoṣaduṣṭaḥ |<br>
<a class='ref vai' id='vai032.013'>Vai 032.013</a> apāvṛtā svargagatiḥ supuṇyā nirvāṇamārgaṃ ca mayopalabdham (16)|<br>
<a class='ref vai' id='vai032.014'>Vai 032.014</a> tvadāśrayāccāptamapetadoṣaṃ mamādya śuddhaṃ suviśuddhacakṣuḥ |<br>
<a class='ref vai' id='vai032.015'>Vai 032.015</a> prāptaṃ ca kāntaṃ padamāryakāntaṃ tīrṇā ca duḥkhārṇavapāramasmi (17)|<br>
<a class='ref vai' id='vai032.016'>Vai 032.016</a> jagati daityanarāmarapūjita vigatajanmajarāmaraṇāmaya |<br>
<a class='ref vai' id='vai032.017'>Vai 032.017</a> bhavasahasrasudurlabhadarśana saphalamadya mune tava darśanam (18)|<br>
<a class='ref vai' id='vai032.018'>Vai 032.018</a> atikrāntāhaṃ bhadanta atikrāntā |<br>
eṣāhaṃ bhagavantaṃ śaraṇaṃ gacchāmi dharmaṃ ca bhikṣusaṃghaṃ ca |<br>
<a class='ref vai' id='vai032.019'>Vai 032.019</a> upāsikāṃ ca māṃ dhāraya adyāgreṇa yāvajjīvaṃ prāṇopetāṃ śaraṇaṃ gatāmabhiprasannām |<br>
<a class='ref vai' id='vai032.020'>Vai 032.020</a> adhivāsayatu me bhagavānadya piṇḍapātena sārdhamāryamahāmaudgalyāyaneneti |<br>
adhivāsayati bhagavāṃs tasyā bhadrakanyāyāstūṣṇībhāvena |<br>
<a class='ref vai' id='vai032.021'>Vai 032.021</a> atha sā bhadrakanyā bhagavantamāyuṣmantaṃ ca mahāmaudgalyāyanaṃ sukhopaniṣaṇṇaṃ viditvā śucinā praṇītena khādanīyena bhojanīyena svahastaṃ saṃtarpya saṃpravārya bhagavantaṃ bhuktavantaṃ viditvā dhātahastamapanītapātraṃ nīcataramāsanaṃ gṛhītvā bhagavataḥ purastānniṣaṇṇā dharmaśravaṇāya |<br>
<a class='ref vai' id='vai032.024'>Vai 032.024</a> bhagavatā tasyā dharmo deśitaḥ |<br>
āyuṣmān mahāmaudgalyāyano bhagavataḥ pātragrāhakaḥ pātraṃ niryātayati |<br>
<a class='ref vai' id='vai032.025'>Vai 032.025</a> bhagavatā abhihitah—maudgalyāyana gacchāmaḥ |<br>
<a class='ref vai' id='vai032.026'>Vai 032.026</a> gacchāmo bhagavan |<br>
kasya ṛddhyā? tathāgatasya bhagavataḥ |<br>
yadi evam, samanvāhara jetavanam |<br>
<a class='ref vai' id='vai032.027'>Vai 032.027</a> āgatāḥ smo bhagavan, āgatāḥ |<br>
maudgalyāyanastato vismayāvarjitamatiḥ kathayati—kiṃ nāmeyaṃ bhagavann ṛddhih? manojavā maudgalyāyana |<br>
<a class='ref vai' id='vai032.028'>Vai 032.028</a> na mayā bhadanta vijñātamevaṃ gambhīramevaṃ gambhīrā buddhadharmā iti |<br>
<a class='ref vai' id='vai032.029'>Vai 032.029</a> yadi vijñātamabhaviṣyat, tilaśo ’pi me saṃcūrṇitaśarīreṇānuttarāyāḥ samyaksambodheścittaṃ vyāvartitamabhaviṣyat |<br>
<a class='ref vai' id='vai032.030'>Vai 032.030</a> idānīṃ kiṃ karomi dagdhendhana iti |<br>
|<br>
<a class='ref vai' id='vai032.031'>Vai 032.031</a> tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuh—kiṃ bhadanta āyuṣmatā pūrṇena karma kṛtam yenāḍhye mahādhane mahābhoge kule jātaḥ, kiṃ karma kṛtam yena <a class='ref vai' id='vai33.000'>Vai 33.000</a>dāsyāḥ kukṣau upapannaḥ, pravrajya ca sarvakleśaprahāṇādarhattvaṃ sākṣātkṛtam? bhagavānāha—pūrṇena bhikṣavo bhikṣuṇā karmāṇi kṛtāni upacitāni labdhasambhārāṇi pariṇatapratyayāni oghavatpratyupasthitāani avaśyambhāvīni |<br>
<a class='ref vai' id='vai033.003'>Vai 033.003</a> pūrṇena karmāṇi kṛtāni upacitāni |<br>
ko ’nyaḥ pratyanubhaviṣyati? na bhikṣavaḥ karmāṇi kṛtāni upacitāni bāhye pṛthivīdhātau vipacyante, nābdhātau, na tejodhātau, na vāyudhātau, api tūpātteṣveva skandhadhātvāyataneṣu karmāṇi kṛtānyupacitāni vipacyante śubhānyaśubhāni ca |<br>
<a class='ref vai' id='vai033.007'>Vai 033.007</a> na praṇaśyanti karmāṇi api kalpaśatairapi |<br>
<a class='ref vai' id='vai033.008'>Vai 033.008</a> sāmagrīṃ prāpya kālaṃ ca phalanti khalu dehinām (19)|<br>
<a class='ref vai' id='vai033.009'>Vai 033.009</a> bhūtapūrvaṃ bhikṣavo ’sminneva bhadrakalpe viṃśativarṣasahasrāyuṣi prajāyāṃ kāśyapo nāma samyaksambuddho loka udapādi vidyācaraṇasampannaḥ sugato lokavidanuttaraḥ puruṣadamyasārathiḥ śāstā devānāṃ manuṣyāṇāṃ ca |<br>
<a class='ref vai' id='vai033.011'>Vai 033.011</a> buddho bhagavān vārāṇasīṃ nagarīmupaniśritya viharati |<br>
<a class='ref vai' id='vai033.012'>Vai 033.012</a> tasyāyaṃ śāsane pravrajitaḥ |<br>
tripiṭakasaṃghasya ca dharmavaiyāvṛtyaṃ karoti |<br>
yāvadanyatamasyārhata upadhivāraḥ prāptaḥ |<br>
<a class='ref vai' id='vai033.013'>Vai 033.013</a> sa vihāraṃ saṃmarṣṭumārabdhaḥ |<br>
vāyunetaścāmutaśca saṃkāro nīyate |<br>
sa saṃlakṣayati—tiṣṭhatu tāvad yāvadvāyurupaśamaṃ gacchatīti |<br>
<a class='ref vai' id='vai033.014'>Vai 033.014</a> vaiyāvṛtyakareṇāsaṃmṛṣṭo vihāro dṛṣṭaḥ |<br>
<a class='ref vai' id='vai033.015'>Vai 033.015</a> tena tīvreṇa paryavasthānena kharavākkarma niścāritam—kasya dāsīputrasyopadhivāra iti |<br>
tena arhatā śrutam |<br>
sa saṃlakṣayati—paryavasthito ’yam |<br>
<a class='ref vai' id='vai033.016'>Vai 033.016</a> tiṣṭhatu tāvat |<br>
paścāt saṃjñāpayiṣyāmīti |<br>
<a class='ref vai' id='vai033.017'>Vai 033.017</a> yadā asya paryavasthānaṃ vigataṃ tadā tasya sakāśamupasaṃkramya kathayati—jānīṣe tvaṃ ko ’hamiti? sa kathayati—jāne tvaṃ kāśyapasya samyaksambuddhasya śāsane pravrajito ’hamapīti |<br>
<a class='ref vai' id='vai033.018'>Vai 033.018</a> sa kathayati—yadyapyevaṃ tathāpi tu yanmayā pravrajya caraṇīyaṃ tatkṛtamahaṃ sakalabandhanābaddhaḥ |<br>
<a class='ref vai' id='vai033.019'>Vai 033.019</a> kharaṃ te vākkarma niścāritam |<br>
<a class='ref vai' id='vai033.020'>Vai 033.020</a> atyayamatyayato deśaya |<br>
apyevaitatkarma tanutvaṃ parikṣayaṃ paryādānaṃ gacchediti |<br>
<a class='ref vai' id='vai033.021'>Vai 033.021</a> tenātyayamatyayato deśitam |<br>
yattena naraka upapadya dāsīputreṇa bhavitavyam, tannarake nopapannaḥ |<br>
<a class='ref vai' id='vai033.022'>Vai 033.022</a> pañca tu janmaśatāni dāsyāḥ kukṣau upapannaḥ |<br>
yāvadetarhyapi carame bhave dāsyā eva kukṣau upapannaḥ |<br>
<a class='ref vai' id='vai033.023'>Vai 033.023</a> yat saṃghasyopasthānaṃ kṛtam, tenāḍhye mahādhane mahābhoge kule jātaḥ |<br>
<a class='ref vai' id='vai033.024'>Vai 033.024</a> yattatra paṭhitaṃ svādhyāyitaṃ skandhakauśalaṃ ca kṛtam, tena mama śāsane pravrajya sarvakleśaprahāṇādarhattvaṃ sākṣātkṛtam |<br>
<a class='ref vai' id='vai033.025'>Vai 033.025</a> iti hi bhikṣava ekāntakṛṣṇānāṃ karmaṇāmekāntakṛṣṇo vipākaḥ, ekāntaśuklānāṃ karmaṇāmekāntaśuklo vipākaḥ, vyatimiśrāṇāṃ vyatimiśraḥ |<br>
<a class='ref vai' id='vai033.027'>Vai 033.027</a> tasmāt tarhi bhikṣava ekāntakṛṣṇāni karmāṇyapāsya vyatimiśrāṇi ca, ekāntaśukleṣveva karmasvābhogaḥ karaṇīyaḥ |<br>
<a class='ref vai' id='vai033.028'>Vai 033.028</a> ityevaṃ vo bhikṣavaḥ śikṣitavyam |<br>
|<br>
<a class='ref vai' id='vai033.029'>Vai 033.029</a> idamavocadbhagavān |<br>
āttamanasaste bhikṣavo bhagavato bhāṣitamabhyanandanniti |<br>
|<br>
<a class='ref vai' id='vai033.030'>Vai 033.030</a> iti śrīdivyāvadāne pūrṇāvadānaṃ dvitīyam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
