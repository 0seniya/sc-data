<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy12' lang='san'>
<header>
<ul>
<li class='division'>Divyāvadānam</li>
</ul>
<h1>12. prātihāryasūtram</h1>
</header>
<p><a class='ref vai' id='vai089.001' href='#vai089.001'>Vai 089.001</a>sa bhagavān rājagṛhe viharati veṇuvane kalandakanivāpe satkṛto gurukṛto mānitaḥ pūjito rājabhī rājamātrairdhanibhiḥ pauraiḥ śreṣṭhibhiḥ sārthavāhairdevair nāgairyakṣairasurairgaruḍaiḥ kinnarairmahoragairiti devanāgayakṣāsuragaruḍakinnaramahoragābhyarcito buddho bagavāñ jñāto mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho divyānāṃ mānuṣyāṇāṃ ca bhagavānanupalipto viharati padmapatramivāmbhasā |<br>
|<br>
<a class='ref vai' id='vai089.007' href='#vai089.007'>Vai 089.007</a> tena khalu samayena rājagṛhe nagare ṣaṭ pūrṇādyāḥ śāstāro ’sarvajñāḥ sarvajñamāninaḥ prativasanti sma |<br>
<a class='ref vai' id='vai089.008' href='#vai089.008'>Vai 089.008</a> tadyathā—pūrṇaḥ kāśyapaḥ, maskarī gośālīputraḥ, saṃjayī vairaṭṭīputraḥ, ajitaḥ keśakambalaḥ, kakudaḥ kātyāyanaḥ, nirgraṅgho jñātiputraḥ |<br>
<a class='ref vai' id='vai089.009' href='#vai089.009'>Vai 089.009</a> atha ṣaṇṇāṃ pūrṇādīnāṃ tīrthyānāṃ bhavanto jānīran—yadā śramaṇo gautamo loke ’nutpannaḥ, tadā vayaṃ satkṛtāścābhūvan gurukṛtāśca mānitāśca pūjitāśca rājñāṃ rājamātrāṇāṃ brāhmaṇānāṃ gṛhapatīnāṃ naigamānāṃ jānapadānāṃ śreṣṭhināṃ sārthavāhānām |<br>
<a class='ref vai' id='vai089.013' href='#vai089.013'>Vai 089.013</a> lābhīnaścābhūvaṃścīvarapiṇḍapātaśayanāsanaglānapratyayabhaiṣajyapariṣkārāṇām |<br>
<a class='ref vai' id='vai089.014' href='#vai089.014'>Vai 089.014</a> yadā tu śramaṇo gautamo loke utpannaḥ, tadā śramaṇo gautamaḥ satkṛto gurukṛto mānitaḥ pūjito rājñāṃ rājamātrāṇāṃ brāhmaṇānāṃ gṛhapatīnāṃ janapadānāṃ dhanināṃ śreṣṭhināṃ sārthavāhānām |<br>
<a class='ref vai' id='vai089.015' href='#vai089.015'>Vai 089.015</a> lābhī ca śramaṇo gautamaḥ saśrāvakasaṃghaścīvarapiṇḍapātaśayanāsanaglānapratyayabhaiṣajyapariṣkārāṇām |<br>
<a class='ref vai' id='vai089.017' href='#vai089.017'>Vai 089.017</a> asmākaṃ ca lābhasatkāraḥ sarveṇa sarvam asmucchinnaḥ |<br>
vayaṃ sma ṛddhimanto jñānavādinaḥ |<br>
<a class='ref vai' id='vai089.018' href='#vai089.018'>Vai 089.018</a> śramaṇo ’pi gautamo riddhimāñ jñāvādītyātmānaṃ pratijānīte |<br>
arhati jñāvādī jñānavādinā sārdhamuttare manuṣyadharme riddhiprātihāryaṃ vidarśayitum |<br>
<a class='ref vai' id='vai089.019' href='#vai089.019'>Vai 089.019</a> yadyekaṃ śramaṇo gautamo ’nuttare manuṣyadharme riddhiprātihāryaṃ vidarśayiṣyati, vayaṃ dve |<br>
<a class='ref vai' id='vai089.020' href='#vai089.020'>Vai 089.020</a> dve śramaṇo gautamaḥ, vayaṃ catvāri |<br>
catvāri śramaṇo gautamaḥ, vayamaṣṭau |<br>
<a class='ref vai' id='vai089.021' href='#vai089.021'>Vai 089.021</a> aṣṭau śramaṇo gautamaḥ, vayaṃ ṣoḍaśa |<br>
ṣoḍaśa śramaṇo gautamaḥ, vayaṃ dvātriṃśaditi yāvacchramaṇo gautama uttare manuṣyadharme riddhiprātihāryaṃ vidarśayiṣyati, vayaṃ taddviguṇaṃ tattriguṇaṃ vidarśayiṣyāmaḥ |<br>
<a class='ref vai' id='vai089.023' href='#vai089.023'>Vai 089.023</a> upārdhaṃ mārgaṃ śramaṇo gautama āgacchatu, vayamapyupārdhaṃ mārgaṃ gamiṣyāmaḥ |<br>
<a class='ref vai' id='vai089.024' href='#vai089.024'>Vai 089.024</a> tatrāsmākaṃ bhavatu śramaṇena gautamena sārdhamuttare manuṣyadharme riddhiprātihāryam |<br>
atha mārasya pāpīyasa etadabhavat—asakṛdasakṛnmayā śramaṇasya gautamasya prākrāntam, na ca kadācidavatāro labdhaḥ |<br>
<a class='ref vai' id='vai089.026' href='#vai089.026'>Vai 089.026</a> yannvahaṃ tīrthyānāṃ prahareyam |<br>
iti viditvā pūraṇavadātmānamabhinirmāya upari vihāyasamabhyudgamya jvalanatapanavarṣaṇavidyotanaprātihāryāṇi kṛtvā maskariṇaṃ gośālīputramāmantrayate—yatkhalu maskariñ jānīyāh—ahaṃ riddhimāñ jñānavādī, śramaṇo gautamo riddhimāñ jñānavādītyātmānaṃ parijānīte |<br>
<a class='ref vai' id='vai089.029' href='#vai089.029'>Vai 089.029</a> arhati jñānavādī jñānavādinā sārdhamuttare manuṣyadharme riddhiprātihāryaṃ vidarśayitum |<br>
<a class='ref vai' id='vai089.030' href='#vai089.030'>Vai 089.030</a> yadyekaṃ śramaṇo gautama uttare manuṣyadharme riddhiprātihāryaṃ vidarśayiṣyati, ahaṃ dve |<br>
<a class='ref vai' id='vai089.031' href='#vai089.031'>Vai 089.031</a> dve śramaṇo gautamaḥ, ahaṃ catvāri |<br>
catvāri śramaṇo gautamaḥ, ahamaṣṭau |<br>
aṣṭau śramaṇo gautamaḥ, ahaṃ ṣoḍaśa |<br>
<a class='ref vai' id='vai089.032' href='#vai089.032'>Vai 089.032</a> ṣoḍaśa śramaṇo gautamaḥ, ahaṃ dvātriṃśaditi yāvacchramaṇo <a class='ref vai' id='vai90.000' href='#vai90.000'>Vai 90.000</a>gautama uttare manuṣyadharme manuṣyadharme riddhiprātihāryaṃ vidarśayiṣyati, vayaṃ taddviguṇamuttaraṃ manuṣyadharmaṃ riddhiprātihāryaṃ vidarśayiṣyāmaḥ | <a class='ref vai' id='vai090.002' href='#vai090.002'>Vai 090.002</a></p>
<p>upārdhaṃ mārgaṃ śramaṇo gautama āgacchatu, ahamapyupārdhaṃ mārgaṃ gamiṣyāmi |<br>
<a class='ref vai' id='vai090.003' href='#vai090.003'>Vai 090.003</a> tatrāsmākaṃ bhavatu śramaṇena gautamena sārdhamuttare manuṣyadharme riddhiprātihāryam |<br>
<a class='ref vai' id='vai090.004' href='#vai090.004'>Vai 090.004</a> atha mārasya pāpīyasa etadabhavat—asakṛdasakṛnmayā śramaṇasya gautamasya parākrāntam, na ca kadācidavatāro labdhaḥ |<br>
<a class='ref vai' id='vai090.005' href='#vai090.005'>Vai 090.005</a> yannvahaṃ tīrthyānāṃ prahareyam |<br>
iti viditvā maskarivadātmānamabhinirmāya upari vihāyasamabhyudgamya jvalanatapanavidyotanavarṣaṇaprātihāryāṇi kṛtvā saṃjayinaṃ vairaṭṭīputramāmantrayate—yatkhalu saṃjayiñ jānīyāh—ahaṃ riddhimāñ jñānavādī, śramaṇo gautamo riddhimāñ jñānavādītyātmānaṃ pratijānīte |<br>
<a class='ref vai' id='vai090.008' href='#vai090.008'>Vai 090.008</a> arhati jñānavādī jñānavādinā sārdhamuttare manuṣyadharme riddhiprātihāryaṃ vidarśayitum |<br>
<a class='ref vai' id='vai090.009' href='#vai090.009'>Vai 090.009</a> yadyekaṃ śramaṇo gautama uttare manuṣyadharme riddhiprātihāryaṃ vidarśayiṣyati, ahaṃ dve |<br>
<a class='ref vai' id='vai090.010' href='#vai090.010'>Vai 090.010</a> dve śramaṇo gautamaḥ, ahaṃ catvāri |<br>
catvāri śramaṇo gautamaḥ, ahamaṣṭau |<br>
<a class='ref vai' id='vai090.011' href='#vai090.011'>Vai 090.011</a> aṣṭau śramaṇo gautamaḥ, ahaṃ ṣoḍaśa |<br>
ṣoḍaśa śramaṇo gautamaḥ, ahaṃ dvātriṃśaditi yāvacchramaṇo gautama uttare manuṣyadharme riddhiprātihāryaṃ vidarśayiṣyati, ahaṃ taddviguṇamuttaraṃ manuṣyadharmaprātihāryaṃ vidarśayiṣyāmi |<br>
<a class='ref vai' id='vai090.013' href='#vai090.013'>Vai 090.013</a> upārdhaṃ mārgaṃ śramaṇo gautama āgacchatu, ahamapyupārdhaṃ mārgaṃ gamiṣyāmi |<br>
<a class='ref vai' id='vai090.014' href='#vai090.014'>Vai 090.014</a> tatra me bhavatu śramaṇena gautamena sārdhamuttare manuṣyadharme riddhiprātihāryam |<br>
<a class='ref vai' id='vai090.015' href='#vai090.015'>Vai 090.015</a> evamanyonyaṃ sarve viheṭhitāḥ |<br>
ekaika evamāha—riddherlābhī nāhamiti |<br>
|<br>
<a class='ref vai' id='vai090.016' href='#vai090.016'>Vai 090.016</a> pūraṇādyāḥ ṣaṭ śāstāraḥ sarvajñajñānino yena rājā māgadhaḥ śreṇyo bimbisārastenopasaṃkrāman |<br>
<a class='ref vai' id='vai090.017' href='#vai090.017'>Vai 090.017</a> upasaṃkramya rājānaṃ māgadhaṃ śreṇyaṃ bimbisāramidamavocan—yatkhalu deva jānīyāh—vayam ṛddhimanto jñānavādinaḥ |<br>
<a class='ref vai' id='vai090.018' href='#vai090.018'>Vai 090.018</a> śramaṇo ’pi gautamo riddhimāñ jñānavādītyātmānaṃ pratijānīte |<br>
arhati jñānavādī jñānavādinā sārdhamuttare manuṣyadharme riddhiprātihāryaṃ vidarśayitum |<br>
<a class='ref vai' id='vai090.019' href='#vai090.019'>Vai 090.019</a> yadyekaṃ śramaṇo gautama uttare manuṣyadharme riddhiprātihāryaṃ vidarśayiṣyati, vayaṃ dve |<br>
<a class='ref vai' id='vai090.020' href='#vai090.020'>Vai 090.020</a> dve śramaṇo gautamaḥ, vayaṃ catvāri |<br>
<a class='ref vai' id='vai090.021' href='#vai090.021'>Vai 090.021</a> catvāri śramaṇo gautama, vayamaṣṭau |<br>
aṣṭau śramaṇo gautamaḥ, vayaṃ ṣoḍaśa |<br>
ṣoḍaśa śramaṇo gautamaḥ, vayaṃ dvātriṃśaditi yāvacchramaṇo gautama uttare manuṣyadharme riddhiprātihāryaṃ vidarśayiṣyati, vayaṃ taddviguṇaṃ tatriguṇaṃ riddhiprātihāryaṃ vidarśayiṣyāmaḥ |<br>
<a class='ref vai' id='vai090.023' href='#vai090.023'>Vai 090.023</a> upārdhaṃ mārgaṃ śramaṇo gautama āgacchatu, vayamapyupārdhaṃ mārgaṃ gamiṣyāmaḥ |<br>
<a class='ref vai' id='vai090.024' href='#vai090.024'>Vai 090.024</a> tatrāsmākaṃ bhavatu śramaṇena gautamena sārdhamuttare manṣyadharme riddhiprātihāryaṃ vidarśayitum |<br>
<a class='ref vai' id='vai090.025' href='#vai090.025'>Vai 090.025</a> evamukte rājā māgadhaḥ śreṇyo bimbisārastīrthyānidamavocat—yūyamapi śavā bhūtvā bhagavatā sārdhaṃ riddhiṃ prārabhadhve? atha pūraṇādyāḥ ṣaṭ śāstāro ’sarvajñāḥ sarvajñānajñānino ’rdhamārge rājānaṃ māgadhaṃ śreṇyaṃ bimbisāraṃ vijñāpayanti—vayaṃ smo deva riddhimanto jñānavādinaḥ |<br>
<a class='ref vai' id='vai090.028' href='#vai090.028'>Vai 090.028</a> śramaṇo ’pi gautamo riddhimāñ jñānavādītyātmānaṃ pratijānīte |<br>
<a class='ref vai' id='vai090.029' href='#vai090.029'>Vai 090.029</a> arhati jñānavādī jñānavādinā sārdhamuttare manuṣyadharme riddhiprātihāryaṃ vidarśayitum |<br>
<a class='ref vai' id='vai090.030' href='#vai090.030'>Vai 090.030</a> yāvat tatrāsmākaṃ bhavatu śramaṇena gautamena sārdhamuttare manuṣyadharme riddhiprātihāryaṃ vidarśayitum |<br>
<a class='ref vai' id='vai090.031' href='#vai090.031'>Vai 090.031</a> evamuttare rājā māgadhaḥ śreṇyo bimbisārastāṃstīrthikaparivrājakānidamavocat—yadyevaṃ trirapyetamarthaṃ vijñāpayiṣyatha, nirviṣayān vaḥ kariṣyāmi |<br>
<a class='ref vai' id='vai090.032' href='#vai090.032'>Vai 090.032</a> atha tīrthyānāmetadabhavat—ayaṃ rājā <a class='ref vai' id='vai91.000' href='#vai91.000'>Vai 91.000</a>māgadhaḥ śreṇyo bimbisāraḥ śramaṇasya gautamasya śrāvakaḥ |<br>
<a class='ref vai' id='vai091.001' href='#vai091.001'>Vai 091.001</a> bimbisārastiṣṭhatu |<br>
rājā prasenajit kauśalo madhyasthaḥ |<br>
<a class='ref vai' id='vai091.002' href='#vai091.002'>Vai 091.002</a> yadā śramaṇo gautamaḥ śrāvastīṃ gamiṣyati, tatra vayaṃ gatvā śramaṇaṃ gautamamuttare manuṣyadharme riddhiprātihārye āhṇayiṣyāmaḥ |<br>
<a class='ref vai' id='vai091.003' href='#vai091.003'>Vai 091.003</a> ityuktvā prakrāntāḥ |<br>
|<br>
<a class='ref vai' id='vai091.004' href='#vai091.004'>Vai 091.004</a> atha rājā māgadhaḥ śreṇyo bimbisāro ’nyatamaṃ puruṣamāmantrayate—gaccha tvaṃ bhoḥ puruṣa kṣipram |<br>
<a class='ref vai' id='vai091.005' href='#vai091.005'>Vai 091.005</a> bhadram yānam yojaya, yatrāhamadhiruhya bhagavantaṃ darśanāyopasaṃkramiṣyāmi paryupāsanāyai |<br>
<a class='ref vai' id='vai091.006' href='#vai091.006'>Vai 091.006</a> evaṃ deveti sa puruṣo rājño māgadhasya śreṇyasya bimbisārasya pratiśrutya kṣipraṃ bhadram yānam yojayitvā yena rājā māgadhaḥ śreṇyo bimbisārastenopasaṃkrāntaḥ |<br>
<a class='ref vai' id='vai091.007' href='#vai091.007'>Vai 091.007</a> upasaṃkramya rājānaṃ māgadhaṃ śreṇyaṃ bimbisāramidamavocat—yuktaṃ devasya bhadram yānam yasyedānīṃ devaḥ kālaṃ manyata iti |<br>
<a class='ref vai' id='vai091.008' href='#vai091.008'>Vai 091.008</a> atha rājā māgadhaḥ śreṇyo bimbisāro bhadram yānamabhiruhya rājagṛhānniryāti bhagavato ’ntikaṃ bhagavantaṃ darśanāyopasaṃkramituṃ paryupāasnāya |<br>
<a class='ref vai' id='vai091.010' href='#vai091.010'>Vai 091.010</a> tasya yāvatī yānasya bhūmistāvadyānena gatvā yānādavatīrya padbhyāmevārāmaṃ prāvikṣat |<br>
<a class='ref vai' id='vai091.011' href='#vai091.011'>Vai 091.011</a> antarā rājā māgadhaḥ śreṇyo bimbisāro bhagavantamadrākṣīt |<br>
<a class='ref vai' id='vai091.012' href='#vai091.012'>Vai 091.012</a> tadantarā pañca kakudānyapanīya tadyathā—uṣṇīṣaṃ chatraṃ khaḍgamaṇiṃ vālavyajanaṃ citre copānahau, sa pañca kakudānyapanīya yena bhagavāṃstenopasaṃkrāntaḥ |<br>
<a class='ref vai' id='vai091.013' href='#vai091.013'>Vai 091.013</a> upasaṃkramya bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai091.014' href='#vai091.014'>Vai 091.014</a> ekāntaniṣaṇṇaṃ viditvā rājānaṃ māgadhaṃ śreṇyaṃ bimbisāraṃ bhagavān dharmyayā kathayā saṃdarśayati samādāpayati samuttejayati saṃpraharṣayati |<br>
<a class='ref vai' id='vai091.015' href='#vai091.015'>Vai 091.015</a> anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm |<br>
<a class='ref vai' id='vai091.016' href='#vai091.016'>Vai 091.016</a> atha rājā māgadha śreṇyo bimbisāro bhagavantamabhyānandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
|<br>
<a class='ref vai' id='vai091.019' href='#vai091.019'>Vai 091.019</a> atha bhagavata etadabhavat—kutra pūrvakaiḥ samyaksambuddhairmahāprātihāryaṃ vidarśitaṃ hitāya prāṇinām? devatā bhagavata ārocayanti—śrutapūrvaṃ bhadanta pūrvakaiḥ samyaksambuddhairmahāprātihāryaṃ vidarśitaṃ hitāya prāṇināmiti |<br>
<a class='ref vai' id='vai091.021' href='#vai091.021'>Vai 091.021</a> bhagavato jñānadarśanaṃ pravartate—śrāvastyāṃ pūrvakaiḥ samyaksambuddhairmahāprātihāryaṃ vidarśitaṃ hitāya prāṇināmiti |<br>
<a class='ref vai' id='vai091.022' href='#vai091.022'>Vai 091.022</a> tatra bhagavānāyuṣmantamānandamāmantrayate—gaccha tvamānanda, bhikṣūṇāmārocaya |<br>
<a class='ref vai' id='vai091.023' href='#vai091.023'>Vai 091.023</a> tathāgataḥ kośaleṣu janapadeṣu cārikāṃ cariṣyati |<br>
<a class='ref vai' id='vai091.024' href='#vai091.024'>Vai 091.024</a> yo yuṣmākamutsahate tathāgatena sārdhaṃ kośaleṣu janapadeṣu cārikāṃ cartum, sa cīvarakāṇi dhāvatu sīvyatu rañjayatu |<br>
<a class='ref vai' id='vai091.025' href='#vai091.025'>Vai 091.025</a> evaṃ bhadantetyāyuṣmānānando bhagavataḥ pratiśrutya bhikṣūṇāmārocayati—bhagavānāyuṣmantaḥ kośaleṣu janapadeṣu cārikāṃ cariṣyati |<br>
<a class='ref vai' id='vai091.026' href='#vai091.026'>Vai 091.026</a> yo yuṣmākamutsahate tathāgatena sārdhaṃ kośaleṣu janapadeṣu cārikāṃ caritum, sa cīvarāṇi dhāvatu sīvyatu rañjayatu iti |<br>
<a class='ref vai' id='vai091.027' href='#vai091.027'>Vai 091.027</a> te bhikṣava āyuṣmata ānandasya pratyaśrauṣuḥ |<br>
<a class='ref vai' id='vai091.028' href='#vai091.028'>Vai 091.028</a> atha bhagavān dānto dāntaparivāraḥ śāntaḥ śāntaparivāro mukto muktaparivāra āśvasta āśvastaparivāro vinīto vinītaparivāro ’rhannarhatparivāro vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛto gaja iva kalabhagaṇaparivṛtaḥ siṃha iva daṃṣṭṭagaṇaparivṛto rājahaṃsa iva haṃsagaṇaparivṛtaḥ suparṇīva pakṣigaṇaparivṛto vipra iva śiṣyagaṇaparivṛtaḥ suvaidya ivāturagaṇaparivṛtaḥ śūra iva yodhagaṇaparivṛto<a class='ref vai' id='vai92.000' href='#vai92.000'>Vai 92.000</a> deśika ivādhvagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva pauragaṇaparivṛtaḥ koṭṭarāja iva mantrigaṇaparivṛtaścakravartīva putrasahasraparivṛtaścandra iva nakṣatragaṇaparivṛtaḥ sūrya iva raśmisahasraparivṛto virūḍhaka iva kumbhāṇḍagaṇaparivṛto virūḍhapākṣa iva nāgagaṇaparivṛto dhanada iva yakṣagaṇaparivṛto dhṛtarāṣṭra iva gandharvagaṇaparivṛto vemacitra ivāsuragaṇaparivṛtaḥ śakra iva tridaśagaṇaparivṛto brahmeva brahmakāyikagaṇaparivṛtaḥ stimiva iva jalanidhiḥ sajala iva jaladharo vimada iva gajapariḥ sudāntairindriyairasaṃkṣobhiteryāpathapracāro ’nekairāveṇikairbuddhadharmairmahatā bhikṣusaṃghena ca puraskṛto yena śrāvastī tena cārikāṃ prakrāntaḥ |<br>
<a class='ref vai' id='vai092.007' href='#vai092.007'>Vai 092.007</a> anekaiśca devatāśatasahasrairanugamyamāno ’nupūrveṇa cārikāṃ carañ śrāvastīmanuprāptaḥ śrāvastyāṃ viharati jetavane ’nāthapiṇḍadasyārāme |<br>
|<br>
<a class='ref vai' id='vai092.010' href='#vai092.010'>Vai 092.010</a> aśrauṣustīrthyāḥ śramaṇo gautamaḥ śrāvastīṃ gata iti |<br>
śrutvā ca punaḥ śrāvastīṃ saṃprasthitāḥ |<br>
<a class='ref vai' id='vai092.011' href='#vai092.011'>Vai 092.011</a> te śrāvastīṃ gatvā rājānaṃ prasenajitkauśalamidamavocan—yatkhalu deva jānīthāh—vayam ṛddhimanto jñānavādinaḥ |<br>
<a class='ref vai' id='vai092.012' href='#vai092.012'>Vai 092.012</a> śramaṇo gautamo ṛddhimāñ jñāvādītyātmānaṃ pratijānīte |<br>
<a class='ref vai' id='vai092.013' href='#vai092.013'>Vai 092.013</a> arhati jñānavādī jñānavādinā sārdhamuttare manuṣyadharme ṛddhiprātihāryaṃ vidarśayitum |<br>
yadyekaṃ śramaṇo gautama uttare manuṣyadharme ṛddhiprātihāryaṃ vidarśayiṣyati, vayaṃ dve |<br>
<a class='ref vai' id='vai092.014' href='#vai092.014'>Vai 092.014</a> dve śramaṇo gautamaḥ, vayaṃ catvāri |<br>
<a class='ref vai' id='vai092.015' href='#vai092.015'>Vai 092.015</a> catvāri śramaṇo gautamaḥ, vayamaṣṭau |<br>
aṣṭau śramaṇo gautamaḥ, vayaṃ ṣoḍaśa |<br>
ṣoḍaśa śramaṇo gautamaḥ, vayaṃ dvātriṃśaditi yāvacchramaṇo gautama uttare manuṣyadharme riddhiprātihāryaṃ vidarśayiṣyati, vayaṃ taddviguṇaṃ tattriguṇamuttare manuṣyadharme riddhiprātihāryaṃ vidarśayiṣyāmaḥ |<br>
<a class='ref vai' id='vai092.017' href='#vai092.017'>Vai 092.017</a> upārdhaṃ mārgaṃ śramaṇo gautama āgacchatu, vayamapyupārdhaṃ mārgaṃ gamiṣyāmaḥ |<br>
<a class='ref vai' id='vai092.018' href='#vai092.018'>Vai 092.018</a> tatrāsmākaṃ bhavatu śramaṇena gautamena sārdhamuttare manuṣyadharme riddhiprātihāryam |<br>
<a class='ref vai' id='vai092.019' href='#vai092.019'>Vai 092.019</a> evamukte rājā prasenajit kauśalastīrthyānidamavocat—āgamayantu tāvadbhavanto yāvadahaṃ bhagavantamavalokayāmi |<br>
<a class='ref vai' id='vai092.020' href='#vai092.020'>Vai 092.020</a> atha rājā prasenajit kauśalo ’nyatamaṃ puruṣamāmantrayate—gaccha tvaṃ bhoḥ puruṣa |<br>
<a class='ref vai' id='vai092.021' href='#vai092.021'>Vai 092.021</a> kṣipraṃ bhadram yānam yojaya |<br>
<a class='ref vai' id='vai092.022' href='#vai092.022'>Vai 092.022</a> ahamabhiruhya adyaiva bhagavantaṃ darśanāyopasaṃkramiṣyāmi paryupāsanāyai |<br>
evaṃ deveti sa puruṣo rājñaḥ prasenajitaḥ kauśalasya pratiśrutya kṣipraṃ bhadram yānam yojayitvā yena rājā prasenajit kauśalastenopasaṃkrāntaḥ |<br>
<a class='ref vai' id='vai092.024' href='#vai092.024'>Vai 092.024</a> upasaṃkramya rājānaṃ prasenajitaṃ kauśalamidamavocat—yuktaṃ devasya bhadram yānam yasyedānīṃ devaḥ kālaṃ manyate |<br>
<a class='ref vai' id='vai092.025' href='#vai092.025'>Vai 092.025</a> atha rājā prasenajit kauśalo bhadram yānamabhiruhya śrāvastyā niryāti bhagavato ’ntikaṃ bhagavantaṃ darśanāya upasaṃkramituṃ paryupāsanāya |<br>
<a class='ref vai' id='vai092.027' href='#vai092.027'>Vai 092.027</a> tasya yāvatī yānasya bhūmistāvadyānena gatvā yānādavatārya pādābhyāmeva ārāmaṃ praviśya yena bhagavāṃstenopasaṃkrāntaḥ |<br>
<a class='ref vai' id='vai092.028' href='#vai092.028'>Vai 092.028</a> upasaṃkramya bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai092.029' href='#vai092.029'>Vai 092.029</a> ekānte niṣaṇṇo rājā prasenajit kauśalo bhagavantamidamavocat—ime bhadanta tīrthyā bhagavantamuttare manuṣyadharme riddhiprātihāryeṇāhvayante |<br>
<a class='ref vai' id='vai092.030' href='#vai092.030'>Vai 092.030</a> vidarśayatu bhagavānuttare manuṣyadharme riddhiprātihāryaṃ hitāya prāṇinām |<br>
<a class='ref vai' id='vai092.031' href='#vai092.031'>Vai 092.031</a> nirbhartsayatu bhagavāṃstīrthyān |<br>
nandayatu devamanuṣyān |<br>
toṣayatu sajjanahṛdayamanāṃsi |<br>
<a class='ref vai' id='vai092.032' href='#vai092.032'>Vai 092.032</a> evamukte bhagavān rājānaṃ prasenajitaṃ kauśalamidamavocat—nāhaṃ mahārāja <a class='ref vai' id='vai93.000' href='#vai93.000'>Vai 93.000</a>evaṃ śrāvakāṇāṃ dharmaṃ deśayāmi evam yūyaṃ bhikṣava āgatāgatānāṃ brāhmaṇagṛhapatīnāmuttare manuṣyadharme riddhiprātihāryaṃ vidarśayateti |<br>
<a class='ref vai' id='vai093.002' href='#vai093.002'>Vai 093.002</a> api tu ahamevaṃ śrāvakāṇāṃ dharmaṃ deśayāmi—praticchannakalyāṇā bhikṣavo vivṛtapāpā iti |<br>
<a class='ref vai' id='vai093.003' href='#vai093.003'>Vai 093.003</a> dvirapi trirapi rājā prasenajit kauśalo bhagavantamidamavocat—vidarśayatu bhagavānuttare manuṣyadharme riddhiprātihāryaṃ hitāya prāṇinām |<br>
<a class='ref vai' id='vai093.004' href='#vai093.004'>Vai 093.004</a> nirbhartsayatu tīrthyān |<br>
<a class='ref vai' id='vai093.005' href='#vai093.005'>Vai 093.005</a> nandayatu bhagavān devamanuṣyān |<br>
toṣayatu sajjanahṛdayamanāṃsi |<br>
dharmatā khalu buddhānāṃ bhagavatāṃ jīvatāṃ tiṣṭhatāṃ dhriyamāṇānām yāpayatām yaduta daśāvaśyakariṇīyāni bhavanti |<br>
<a class='ref vai' id='vai093.007' href='#vai093.007'>Vai 093.007</a> na tāvadbuddhā bhagavantaḥ parinirvānti yāvanna buddho buddhaṃ vyākaroti, yāvanna dvitīyena sattvenāparivartyamanuttarāyāṃ samyaksambodhau cittamutpāditaṃ bhavati, sarvabuddhavaineyā vinītā bhavanti, tribhāga āyuṣa utsṛṣo bhavati, sīmābandhaḥ kṛto bhavati, śrāvakayugamagratāyāṃ nirdiṣṭaṃ bhavati, sāṃkāśye nagare devatāvataraṇaṃ vidarśitaṃ bhavati, anavatapte mahāsarasi śrāvakaiḥ sārdhaṃ pūrvikā karmaplotirvyākṛtā bhavati, mātāpitarau satyeṣu pratiṣṭhāpitau bhavataḥ, śrāvastyāṃ mahāprātihāryaṃ vidarśitaṃ bhavati |<br>
<a class='ref vai' id='vai093.012' href='#vai093.012'>Vai 093.012</a> atha bhagavata etadabhavat—avaśyakaraṇīyametattathāgateneti viditvā rājānaṃ prasenajitaṃ kauśalamāmantrayate—gaccha tvaṃ mahārāja |<br>
<a class='ref vai' id='vai093.013' href='#vai093.013'>Vai 093.013</a> itaḥ saptame divase tathāgato mahārājanapratyakṣamuttare manuṣyadharme riddhiprātihāryaṃ vidarśayiṣyati hitāya prāṇinām |<br>
<a class='ref vai' id='vai093.014' href='#vai093.014'>Vai 093.014</a> atha rājā prasenajit kauśalo bhagavantamidamavocat—yadi bhagavānanujānīyāt, ahaṃ bhagavataḥ prātihāryamaṇḍapaṃ kārayeyam |<br>
<a class='ref vai' id='vai093.016' href='#vai093.016'>Vai 093.016</a> atha bhagavata etadabhavat—katarasmin pradeśe pūrvakaiḥ samyaksambuddhairmahāprātihāryaṃ vidarśitaṃ hitāya prāṇināmiti? devatā bhagavata ārocayanti—antarā bhadanta śrāvastīmantarā ca jetavanamatrāntarāt pūrvakaiḥ samyaksambuddhermahāprātihāryaṃ vidarśitaṃ hitāya prāṇinām |<br>
<a class='ref vai' id='vai093.019' href='#vai093.019'>Vai 093.019</a> bhagavato ’pi jñānadarśanaṃ pravartate—antarā ca śrāvastīmantarā ca jetavanamatrāntarāt pūrvakaiḥ samyaksambuddhairmahāprātihāryaṃ vidarśitaṃ hitāya prāṇinām |<br>
<a class='ref vai' id='vai093.020' href='#vai093.020'>Vai 093.020</a> adhivāsayati bhagavān rājñaḥ prasenajitaḥ kauśalasya tūṣṇībhāvena |<br>
<a class='ref vai' id='vai093.021' href='#vai093.021'>Vai 093.021</a> atha rājā prasenajit kauśalo bhagavatastūṣṇībhāvenādhivāsanāṃ viditvā bhagavantamidamavocat—katamasmin bhadanta pradeśe prātihāryamaṇḍapaṃ kārayāmi? antarā ca mahārāja śrāvastīmantarā ca jetavanam |<br>
<a class='ref vai' id='vai093.023' href='#vai093.023'>Vai 093.023</a> atha rājā prasenajit kauśalo bhagavato bhāṣitamabhinandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
|<br>
<a class='ref vai' id='vai093.026' href='#vai093.026'>Vai 093.026</a> atha rājā prasenajit kauśalastīrthyānidamavocat—yatkhalu bhavanto jānīran—itaḥ saptame divase bhagavānuttare manuṣyadharme riddhiprātihāryaṃ vidarśayiṣyati |<br>
<a class='ref vai' id='vai093.027' href='#vai093.027'>Vai 093.027</a> atha tīrthyāmetadabhavat—kiṃ punaḥ śramaṇo gautamaḥ saptabhirdivasairanadhigatamadhigamiṣyati, atha vā niṣpalāyiṣyati, atha vā pakṣaparyeṣaṇaṃ kartukāmah? teṣāmetadabhavat—na hyeva śramaṇo gautamo niṣpalāyiṣyati, nāpyanadhigatamadhigamiṣyati |<br>
<a class='ref vai' id='vai093.030' href='#vai093.030'>Vai 093.030</a> nūnaṃ śramaṇo gautamaḥ pakṣaparyeṣaṇaṃ kartukāmaḥ |<br>
<a class='ref vai' id='vai093.031' href='#vai093.031'>Vai 093.031</a> vayamapi tāvat pakṣaparyeṣaṇaṃ kariṣyāmaḥ |<br>
iti viditvā raktākṣo nāma parivrājaka indrajālābhijñaḥ sa āhūtaḥ |<br>
<a class='ref vai' id='vai093.032' href='#vai093.032'>Vai 093.032</a> raktākṣasya parivrajakasyaitat prakaraṇaṃ vistareṇārocayanti, evaṃ cāhuh—<a class='ref vai' id='vai94.000' href='#vai94.000'>Vai 94.000</a>yatkhalu raktāṣka jānīyāh—śramaṇo gautamo ’smābhiriddhyā āhūtaḥ |<br>
<a class='ref vai' id='vai094.001' href='#vai094.001'>Vai 094.001</a> sa kathayati—itaḥ saptame divase uttare manuṣyadharme riddhiprātihāryaṃ vidarśayiṣyāmīti |<br>
nūnaṃ śramaṇo gatamaḥ pakṣaparyeṣaṇaṃ kartukāmaḥ |<br>
<a class='ref vai' id='vai094.003' href='#vai094.003'>Vai 094.003</a> tvamapi tāvat sabrahmacariṇāṃ pakṣaparyeṣaṇaṃ kuruṣva |<br>
tena tatheti pratijñātam |<br>
atha raktākṣaḥ parivrājako yena nānātīrthikaśramaṇabrāhmaṇacarakaparivrājakāstenopasaṃkrāntaḥ |<br>
<a class='ref vai' id='vai094.004' href='#vai094.004'>Vai 094.004</a> upasaṃkramya nānātīrthikaśramaṇabrāhmaṇacarakaparivrājakānāmetatprakaraṇaṃ vistareṇārocayati, evaṃ cāha—yatkhalu bhavanto jānīran—śramaṇo gautamo ’smābhiriddhyā āhūtaḥ |<br>
<a class='ref vai' id='vai094.006' href='#vai094.006'>Vai 094.006</a> sa kathayati—itaḥ saptame divase uttare manuṣyadharme riddhiprātihāryaṃ vidarśāyiṣyāmīti |<br>
<a class='ref vai' id='vai094.007' href='#vai094.007'>Vai 094.007</a> nūnaṃ śramaṇo gautamaḥ pakṣaparyeṣaṇaṃ kartukāmaḥ |<br>
<a class='ref vai' id='vai094.008' href='#vai094.008'>Vai 094.008</a> bhavadbhirapi brahmacāriṇāṃ sāhāyyaṃ karaṇīyam |<br>
saptame divase yuṣmābhirbahiḥ śrāvastyā nirgantavyam |<br>
<a class='ref vai' id='vai094.009' href='#vai094.009'>Vai 094.009</a> taistatheti pratijñātam |<br>
athānyatamasmin parvate pañcamātrāṇi ṛṣiśatāni prativasanti |<br>
<a class='ref vai' id='vai094.010' href='#vai094.010'>Vai 094.010</a> atha raktākṣaḥ parivrājako yena te ṛṣayastenopasaṃkrāntaḥ |<br>
<a class='ref vai' id='vai094.011' href='#vai094.011'>Vai 094.011</a> upasaṃkramya teṣāmetatprakaraṇaṃ vistareṇārocayati, evaṃ cāha—yatkhalu bhavanto jānīran—śramaṇo gautama ṛddhyā āhūtaḥ |<br>
<a class='ref vai' id='vai094.012' href='#vai094.012'>Vai 094.012</a> sa kathayati—itaḥ saptame divase uttare manuṣyadharme riddhiprātihāryaṃ vidarśayiṣyāmīti |<br>
<a class='ref vai' id='vai094.013' href='#vai094.013'>Vai 094.013</a> nūnaṃ śramaṇo gautamaḥ pakṣaparyeṣaṇaṃ kartukāmaḥ |<br>
bhavadbhirapi sabrahmacāriṇāṃ sāhāyyaṃ karaṇīyam |<br>
<a class='ref vai' id='vai094.014' href='#vai094.014'>Vai 094.014</a> saptame divase yuṣmābhiḥ śrāvastīmāgantavyam |<br>
taistatheti pratijñātam |<br>
<a class='ref vai' id='vai094.015' href='#vai094.015'>Vai 094.015</a> tena khalu samayena subhadro nāma parivrājakaḥ pañcābhijñaḥ |<br>
tasya kuśinagaryāmāvasatho ’navatapte mahāsarasi divā vihāraḥ |<br>
<a class='ref vai' id='vai094.016' href='#vai094.016'>Vai 094.016</a> atha raktākṣaḥ parivrājako yena subhadraḥ parivrājakastenopasaṃkrāntaḥ |<br>
<a class='ref vai' id='vai094.017' href='#vai094.017'>Vai 094.017</a> upasaṃkramya etatprakaraṇaṃ vistareṇārocayati, evaṃ cāha—yatkhalu subhadra jānīyāh—śramaṇo gautamo ’smābhih ṛddhyā āhūtaḥ |<br>
<a class='ref vai' id='vai094.018' href='#vai094.018'>Vai 094.018</a> sa kathayati—itaḥ saptame divase uttare manuṣyadharme riddhiprātihāryaṃ vidarśayiṣyāmīti |<br>
<a class='ref vai' id='vai094.019' href='#vai094.019'>Vai 094.019</a> nūnaṃ śramaṇo gautamaḥ pakṣaparyeṣaṇaṃ kartukāmaḥ |<br>
tvayā sabrahmacāriṇāṃ sāhāyyaṃ karaṇīyam |<br>
<a class='ref vai' id='vai094.020' href='#vai094.020'>Vai 094.020</a> saptame divase tvayā śrāvastīmāgantavyam |<br>
subhadreṇābhihitam—na śobhanaṃ bhavadbhiḥ kṛtam yadyuṣmābhiḥ śramaṇo gautamo riddhyā āhūtaḥ |<br>
<a class='ref vai' id='vai094.021' href='#vai094.021'>Vai 094.021</a> tatkasya hetoh? mama tāvat kuśinagaryāmāvāso ’navatapte mahāsarasi divā vihāraḥ |<br>
<a class='ref vai' id='vai094.022' href='#vai094.022'>Vai 094.022</a> śramaṇasya gautamasya śāriputro nāma śiṣyastasya cundo nāma śrāmaṇerakastasyāpi tatraivānavatapte mahāsarasi divā vihāraḥ |<br>
<a class='ref vai' id='vai094.024' href='#vai094.024'>Vai 094.024</a> na tathānavataptakāyikā devatā api kārān kartavyān manyante yathā tasya |<br>
<a class='ref vai' id='vai094.025' href='#vai094.025'>Vai 094.025</a> eko ’yaṃ samayaḥ |<br>
ihāhaṃ kuśinagarīṃ piṇḍāya caritvā piṇḍapātamādāya anavataptaṃ mahāsarasaṃ gacchāmi |<br>
<a class='ref vai' id='vai094.026' href='#vai094.026'>Vai 094.026</a> tasya mamānavataptakāyikā devatā anavataptānmahāsarasaḥ pānīyamuddhṛtya ekānte na prayacchati |<br>
<a class='ref vai' id='vai094.027' href='#vai094.027'>Vai 094.027</a> cundaḥ śramaṇoddeśaḥ pāṃśukūlānyādāyānavataptaṃ mahāsaro gacchati |<br>
tasyānavataptakāyikā devatā pāṃśukūlāni dhāvayitvā tena pānīyenātmānaṃ siñcati |<br>
<a class='ref vai' id='vai094.028' href='#vai094.028'>Vai 094.028</a> yasya tāvadvayaṃ śiṣyapratiśiṣyakayāpi na tulyāḥ, sa yuṣmābhiruttare manuṣyadharme riddhiprātihāryeṇāhūtaḥ |<br>
<a class='ref vai' id='vai094.029' href='#vai094.029'>Vai 094.029</a> na śobhanaṃ bhavadbhiḥ kṛtam yacchramaṇo gautamo riddhiprātihāryeṇāhūtaḥ |<br>
<a class='ref vai' id='vai094.030' href='#vai094.030'>Vai 094.030</a> evamahaṃ jāne yathā maharddhikaḥ śramaṇo gautamo mahānubhāva iti |<br>
<a class='ref vai' id='vai094.031' href='#vai094.031'>Vai 094.031</a> raktakṣeṇābhihitam—tvaṃ tāvaccramaṇasya gautamasya pakṣaṃ vadasi |<br>
<a class='ref vai' id='vai094.032' href='#vai094.032'>Vai 094.032</a> tvayā tāvanna gantavyam |<br>
subhadreṇābhihitam—naiva gamiṣyāmīti |<br>
|<br>
<a class='ref vai' id='vai095.001' href='#vai095.001'>Vai 095.001</a> <a class='ref vai' id='vai95.000' href='#vai95.000'>Vai 95.000</a>atha rājñaḥ prasenajitaḥ kauśalasya kālo nāṃnā bhrātā abhirūpo darśanīyaḥ prāsādikaḥ śrāddho bhadraḥ kalyāṇāśayaḥ |<br>
<a class='ref vai' id='vai095.002' href='#vai095.002'>Vai 095.002</a> sa rājñaḥ prasenajitaḥ kauśalasya niveśanadvāreṇābhiniṣkrāmati |<br>
<a class='ref vai' id='vai095.003' href='#vai095.003'>Vai 095.003</a> anyatamayā cāvaruddhikayā prāsādatalagatayā rājakumāraṃ dṛṣṭvā sragdāmaṃ kṣiptam |<br>
<a class='ref vai' id='vai095.004' href='#vai095.004'>Vai 095.004</a> tat tasyopari nipatitam |<br>
mitrārimadhyamo lokaḥ |<br>
tai rājñe niveditam—yatkhalu deva jānīthāh—kālena devasyāntaḥpuraṃ prārthitam |<br>
<a class='ref vai' id='vai095.005' href='#vai095.005'>Vai 095.005</a> rājā prasenajit kauśalaścaṇḍo rabhasaḥ kakarśaḥ |<br>
<a class='ref vai' id='vai095.006' href='#vai095.006'>Vai 095.006</a> tenāparīkṣya pauruṣeyāṇāmājñā datā—gacchantu bhavantaḥ |<br>
śīghraṃ kālasya hastapādāṃś chindantu |<br>
<a class='ref vai' id='vai095.007' href='#vai095.007'>Vai 095.007</a> evaṃ deveti pauruṣeyai rājñaḥ prasenajitaḥ kauśalasya pratiśrutya kālasya vīthīmadhye hastapādāśchinnāḥ |<br>
<a class='ref vai' id='vai095.008' href='#vai095.008'>Vai 095.008</a> sa ārtasvaraṃ krandate, duḥkhāṃ tīvrāṃ kharāṃ kaṭukāmamanāpāṃ devanāṃ vedayate |<br>
kālaṃ rājakumāraṃ dṛṣṭvā mahājanakāyo vikroṣṭumārabdhaḥ |<br>
<a class='ref vai' id='vai095.009' href='#vai095.009'>Vai 095.009</a> pūraṇādāyaśca nirgranthāstaṃ pradeśamanuprāptāḥ |<br>
<a class='ref vai' id='vai095.010' href='#vai095.010'>Vai 095.010</a> kālasya jñātibhirabhihitam—etamāryāḥ kālaṃ rājakumāraṃ satyābhiyācanayā yathāpaurāṇaṃ kurudhvamiti |<br>
<a class='ref vai' id='vai095.011' href='#vai095.011'>Vai 095.011</a> pūraṇenābhihitam—eṣa śramaṇasya gautamasya śrāvakaḥ |<br>
śramaṇadharmeṇa gautamo yathāpaurāṇaṃ kariṣyati |<br>
<a class='ref vai' id='vai095.012' href='#vai095.012'>Vai 095.012</a> atha kālasya rājakumārasyaitadabhavat—kṛcchrasaṃkaṭasambādhaprāptaṃ māṃ bhagavān na samanvāharatīti viditvā gāthāṃ bhāṣate—<a class='ref vai' id='vai095.014' href='#vai095.014'>Vai 095.014</a> imāmavasthāṃ mama lokanātho na vetti saṃbādhagatasya kasmāt |<br>
<a class='ref vai' id='vai095.016' href='#vai095.016'>Vai 095.016</a> namo ’stu tasmai vigatajvarāya sarveṣu bhūteṣvanukampakāya (1)|<br>
<a class='ref vai' id='vai095.018' href='#vai095.018'>Vai 095.018</a> asaṃmoṣadharmāṇo buddhā bhagavantaḥ |<br>
tatra bhagavānāyuṣmantamānandamāmantrayate sma—gaccha tvamānanda saṃghāṭimādāya anyatamena bhikṣuṇā paścācchramaṇena yena kālo rājabhrātā tenopasaṃkrāma |<br>
<a class='ref vai' id='vai095.020' href='#vai095.020'>Vai 095.020</a> upasaṃkramya kālasya rājakumārasya hastapādān yathāsthāne sthāpayitvā evaṃ vada—ye kecit sattvā apadā vā dvipadā vā bahupadā vā arūpiṇo vā rūpiṇo vā saṃjñino vā asaṃjñino vā naivasaṃjñino vā nāsaṃjñinaḥ, tathāgato ’rhan samyaksambuddhasteṣāṃ sattvānāmagra ākhyāyate |<br>
<a class='ref vai' id='vai095.023' href='#vai095.023'>Vai 095.023</a> ye kecid dharmā asaṃskṛtā vā saṃskṛtā vā, virāgo dharmasteṣāmagra ākhyātaḥ |<br>
<a class='ref vai' id='vai095.025' href='#vai095.025'>Vai 095.025</a> anena satyena satyavākyena tava śarīram yathāpaurāṇaṃ syāt |<br>
evaṃ bhadantetyāyuṣmānānando bhagavataḥ pratiśrutya saṃghāṭīmādāyānyatamena bhikṣuṇā paścācchramaṇena yena rājabhrātā kālastenopasaṃkrāntaḥ |<br>
<a class='ref vai' id='vai095.027' href='#vai095.027'>Vai 095.027</a> upasaṃkramya kālasya rājakumārasya hastapādān yathāsthāne sthāpayitvā evamāha—ye kecit sattvā apadā vā dvipadā vā catuṣpadā vā bahupadā vā yāvannaivasaṃjñino nāsaṃjñinaḥ, tathāgato ’rhan samyaksambuddhasteṣāṃ sattvānāmagra ākhyātaḥ |<br>
<a class='ref vai' id='vai095.029' href='#vai095.029'>Vai 095.029</a> ye keciddharmāḥ saṃkṛtā vā asaṃskṛtā vā, virāgo dharmasteṣāmagra ākhyātaḥ |<br>
<a class='ref vai' id='vai095.030' href='#vai095.030'>Vai 095.030</a> ye kecit saṃghā vā gaṇā vā pūgā vā parṣado vā, tathāgataśrāvakasaṃghasteṣāmagra ākhyātaḥ |<br>
<a class='ref vai' id='vai095.031' href='#vai095.031'>Vai 095.031</a> anena satyena satyavākyena tava śarīram yathāpaurāṇaṃ bhavatu |<br>
<a class='ref vai' id='vai095.032' href='#vai095.032'>Vai 095.032</a> sahābhidhānāt kālasya rājakumārasya śarīram yathāpaurāṇaṃ saṃvṛttam, <a class='ref vai' id='vai96.000' href='#vai96.000'>Vai 96.000</a>yathāpi tatra buddhasya buddhānubhāvena devatānāṃ ca devatānubhāvena |<br>
<a class='ref vai' id='vai096.001' href='#vai096.001'>Vai 096.001</a> kālena kumāreṇa tenaiva saṃvegena anāgāmiphalaṃ sākṣātkṛtam ṛddhiścāpi nirhṛtā |<br>
<a class='ref vai' id='vai096.002' href='#vai096.002'>Vai 096.002</a> tena bhagavata ārāmo niryātitaḥ |<br>
sa bhagavata upasthānaṃ kartumārabdhaḥ |<br>
<a class='ref vai' id='vai096.003' href='#vai096.003'>Vai 096.003</a> yatrāsya śarīraṃ gaṇḍagaṇḍaṃ kṛtaṃ tasya gaṇḍaka ārāmika iti saṃjñā saṃvṛttā |<br>
<a class='ref vai' id='vai096.004' href='#vai096.004'>Vai 096.004</a> atha rājñā prasenajitā kauśalena sarvopakaraṇaiḥ sa pravāritaḥ |<br>
kālenābhihitam—na mama tvayā prayojanam |<br>
<a class='ref vai' id='vai096.005' href='#vai096.005'>Vai 096.005</a> bhagavata evopasthānaṃ kariṣyāmīti |<br>
|<br>
<a class='ref vai' id='vai096.006' href='#vai096.006'>Vai 096.006</a> rājñā prasenajitā kauśalena antarā ca śrāvastīmantarā ca jetavanamatrāntarādbhagavataḥ prātihāryamaṇḍapaḥ kāritaḥ śatasahasrahastah … caturṇāṃ maṇḍapo vitataḥ |<br>
<a class='ref vai' id='vai096.007' href='#vai096.007'>Vai 096.007</a> bhagavataḥ siṃhāsanaṃ prajñaptam |<br>
<a class='ref vai' id='vai096.008' href='#vai096.008'>Vai 096.008</a> anyatīrthikaśrāvakairapi pūrṇādīnaṃ nirgranthānāṃ prayekapratyekamaṇḍapaḥ kāritaḥ |<br>
<a class='ref vai' id='vai096.009' href='#vai096.009'>Vai 096.009</a> rājñā prasenajitā kauśalena saptame divase yāvajjetavanam yāvacca bhagavataḥ prātihāryamaṇḍapo ’ntarāt sarvo ’sau pradeśo ’pagatapāṣāṇaśarkarakaṭhalyo vyavasthitaḥ |<br>
<a class='ref vai' id='vai096.010' href='#vai096.010'>Vai 096.010</a> dhūpacūrṇāndhakāraḥ kṛtaḥ |<br>
<a class='ref vai' id='vai096.011' href='#vai096.011'>Vai 096.011</a> chatradhvajapatākāgandhodakapariṣikto nānāpuṣpābhikīrṇo ramaṇīyaḥ |<br>
antarāntarā ca puṣpamaṇḍapāḥ sajjīkṛtāḥ |<br>
|<br>
<a class='ref vai' id='vai096.013' href='#vai096.013'>Vai 096.013</a> atha bhagavān saptame divase pūrvāhṇe nivāsya pātracīvaramādāya śrāvastīṃ piṇḍāya pravikṣat |<br>
<a class='ref vai' id='vai096.014' href='#vai096.014'>Vai 096.014</a> śrāvastīṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratiśrāmya bahirvihārasya pādau prakṣālya vihāraṃ praviṣṭaḥ pratisamlayanāya |<br>
<a class='ref vai' id='vai096.015' href='#vai096.015'>Vai 096.015</a> atha rājā prasenajit kauśalo ’nekaśataparivāro ’nekasahasraparivāro ’nekaśatasahasraparivāro yena bhagavataḥ prātihāryamaṇḍapastenopasaṃkrāntaḥ |<br>
<a class='ref vai' id='vai096.017' href='#vai096.017'>Vai 096.017</a> upasaṃkramya prajñapta evāsane niṣaṇṇaḥ |<br>
tīrthyā api mahājanakāyaparivṛtā yena maṇḍapastenopasaṃkrāntāḥ |<br>
<a class='ref vai' id='vai096.018' href='#vai096.018'>Vai 096.018</a> upasaṃkramya prayekapratyekasminnāsane niṣaṇṇāḥ |<br>
<a class='ref vai' id='vai096.019' href='#vai096.019'>Vai 096.019</a> niṣadya rājānaṃ prasenajitaṃ kauśalamidamavocat—yatkhalu deva jānīyāh—ete vayamāgatāḥ |<br>
<a class='ref vai' id='vai096.020' href='#vai096.020'>Vai 096.020</a> kutra etarhi śramaṇo gautamah? tena bhavanto muhūrtamāgamayata |<br>
eṣa idānīṃ bhagavānadhigamiṣyati |<br>
<a class='ref vai' id='vai096.021' href='#vai096.021'>Vai 096.021</a> atha rājā prasenajit kauśala uttaraṃ māṇavamāmantrayate—ehi tvamuttra, yena bhagavāṃstenopasaṃkrāma |<br>
<a class='ref vai' id='vai096.023' href='#vai096.023'>Vai 096.023</a> upasaṃkramyāsmākaṃ vacanena bhagavataḥ pādau śirasā vanditvā alpābādhatāṃ ca pṛccha, alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ ca anavadyatāṃ ca sparśavihāratāṃ ca |<br>
<a class='ref vai' id='vai096.024' href='#vai096.024'>Vai 096.024</a> evaṃ ca vada—rājā bhadanta prasenajit kauśala evamāha—ime bhadanta tīrthyā āgatā yasyedānīṃ kālaṃ manyate |<br>
<a class='ref vai' id='vai096.025' href='#vai096.025'>Vai 096.025</a> evaṃ devetyuttaro māṇavo rājñaḥ prasenajitaḥ kauśalasya pratiśrutya yena bhagavāṃstenopasaṃkrāntaḥ |<br>
<a class='ref vai' id='vai096.026' href='#vai096.026'>Vai 096.026</a> upasaṃkramya bhagavatā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisārya ekānte niṣaṇṇaḥ |<br>
<a class='ref vai' id='vai096.027' href='#vai096.027'>Vai 096.027</a> ekāntaniṣaṇṇa uttaro māṇavo bhagavantamidamavocat—rājā bhadanta prasenajit kauśalo bhagavataḥ pādau śirasā vandate, alpābādhatāṃ ca pṛcchati alpātaṅkatāṃ ca laghūtthānatāṃ ca yātraṃ ca balaṃ ca sukhaṃ ca anavadyatāṃ ca sparśavihāratāṃ ca |<br>
<a class='ref vai' id='vai096.030' href='#vai096.030'>Vai 096.030</a> sukhī bhavatu māṇava prasenajit kauśalastvaṃ ca |<br>
rājā bhadanta prasenajit kauśala evamāha—ime bhadanta tīrthyā āgatā yasyedānīṃ bhagavān kālaṃ manyate |<br>
<a class='ref vai' id='vai096.031' href='#vai096.031'>Vai 096.031</a> evamukte bhagavānuttaraṃ māṇavamidamavocat—māṇava eṣo ’hamadyāgacchāmi |<br>
<a class='ref vai' id='vai096.032' href='#vai096.032'>Vai 096.032</a> bhagavatā tathādhiṣṭhito yathottaro <a class='ref vai' id='vai97.000' href='#vai97.000'>Vai 97.000</a>māṇavastat evoparivihāyasā prakrāntaḥ, yena rājā prasenajit kauśalastenopasaṃkrāntaḥ |<br>
<a class='ref vai' id='vai097.002' href='#vai097.002'>Vai 097.002</a> adrākṣīdrājā prasenajit kauśala uttaraṃ māṇavakamupari vihāyasā āgacchatam |<br>
dṛṣṭvā ca punastīrthyānidamavocat—vidarśitaṃ bhagavatottare manuṣyadharme riddhiprātihāryam |<br>
<a class='ref vai' id='vai097.003' href='#vai097.003'>Vai 097.003</a> yūyamapi vidarśayata |<br>
<a class='ref vai' id='vai097.004' href='#vai097.004'>Vai 097.004</a> tīrthyāḥ kathayanti—mahājanakāyo ’tra mahārāja saṃnipatitaḥ |<br>
kiṃ tvaṃ jñāsyasi kenaitad vidarśitamasmābhirvā śramaṇena gautamena? atha bhagavāṃstadrūpaṃ samādhiṃ samāpanno yathā samāhite citte ’rgaḍacchidreṇārciṣo nirgatya bhagavataḥ prātihāryamaṇḍape nipatitāḥ, sarvaśca prātihāryamaṇḍapaḥ prajvalitaḥ |<br>
<a class='ref vai' id='vai097.007' href='#vai097.007'>Vai 097.007</a> adrākṣustīrthyā bhagavataḥ prātihāryamaṇḍapaṃ prajvalitam, dṛṣṭvā ca punaḥ prasenajitaṃ kauśalamidamavocat—eṣa idānīṃ mahārāja śramaṇasya gautamasya prātihāryamaṇḍapaḥ prajvalitaḥ |<br>
<a class='ref vai' id='vai097.009' href='#vai097.009'>Vai 097.009</a> gaccha idānīṃ nirvāpaya |<br>
atha so ’gniraspṛṣṭa eva vāriṇā sarvaprātihāryamaṇḍapamadagdhvā svayameva nirvṛto yathāpi tadbuddhasya buddhānubhāvena devatānāṃ ca devatānubhāvena |<br>
<a class='ref vai' id='vai097.010' href='#vai097.010'>Vai 097.010</a> atha rājā prasenajit kauśalastīrthyānidamavocat—vidarśitaṃ bhagavatottare manuṣyadharme riddhiprātihāryam |<br>
<a class='ref vai' id='vai097.012' href='#vai097.012'>Vai 097.012</a> yūyamapi vidarśayata |<br>
tīrthyāḥ kathayanti—mahājanakāyo ’tra mahārāja saṃnipatitaḥ |<br>
<a class='ref vai' id='vai097.013' href='#vai097.013'>Vai 097.013</a> kiṃ tvaṃ jñāsyasi kena etadvidarśitamasmābhirvā śramaṇena gautamena? bhagavatā kanakamarīcikāvabhāsā utsṛṣṭāḥ, yena sarvaloka udāreṇāvabhāsena sphuṭo ’bhūt |<br>
<a class='ref vai' id='vai097.014' href='#vai097.014'>Vai 097.014</a> adrākṣīdrājā prasenajit kauśalaḥ sarvalokamudāreṇāvabhāsena sphuṭam |<br>
<a class='ref vai' id='vai097.015' href='#vai097.015'>Vai 097.015</a> dṛṣṭvā ca punastīrthyānāmantrayate—vidarśitaṃ bhagavatottare manuṣyadharme riddhiprātihāryam |<br>
<a class='ref vai' id='vai097.016' href='#vai097.016'>Vai 097.016</a> yūyamapi vidarśayata |<br>
tīrthyāḥ kathayanti—mahājanakāyo ’tra mahārāja saṃnipatitaḥ |<br>
<a class='ref vai' id='vai097.017' href='#vai097.017'>Vai 097.017</a> kiṃ tvaṃ jñāsyasi kena etadvidarśitamasmābhirvā śramaṇena gautamena? bhagavatā kanakamarīcikāvabhāsā utsṛṣṭā yena sarvaloka udāreṇāvabhāsena sphuṭo ’bhūt |<br>
<a class='ref vai' id='vai097.019' href='#vai097.019'>Vai 097.019</a> adrākṣīdrājā prasenajit kauśalaḥ sarvalokamudāreṇāvabhāsena sphuṭam |<br>
dṛṣṭvā ca punastīrthyānāmantrayate—vidarśitaṃ bhagavatottare manuṣyadharme riddhiprātihāryam |<br>
<a class='ref vai' id='vai097.020' href='#vai097.020'>Vai 097.020</a> yūyamapi vidarśayata |<br>
<a class='ref vai' id='vai097.021' href='#vai097.021'>Vai 097.021</a> tīrthyāḥ kathayanti—mahājanakāyo ’tra mahārāja saṃnipatitaḥ |<br>
kiṃ tvaṃ jñāsyasi kena etadvidarśitamasmābhirvā śramaṇena vā gautamena? gaṇḍakenārāmikauravād dvīpāt karṇikāravṛkṣamādāya bhagavataḥ prātihāryamaṇḍapasyāgrataḥ sthāpitaḥ |<br>
<a class='ref vai' id='vai097.023' href='#vai097.023'>Vai 097.023</a> ratnakenāpyārāmikena gandhamādanādaśokavṛkṣamānīya bahgavataḥ prātihāryamaṇḍapasya pṛṣṭhataḥ sthāpitaḥ |<br>
<a class='ref vai' id='vai097.024' href='#vai097.024'>Vai 097.024</a> atha rājā prasenajit kauśalastīrthyānidamavocat—vidarśitaṃ bhagavatottare manuṣyadharme riddhiprātihāryam |<br>
<a class='ref vai' id='vai097.025' href='#vai097.025'>Vai 097.025</a> yūyamapi vidarśayata |<br>
<a class='ref vai' id='vai097.026' href='#vai097.026'>Vai 097.026</a> tīrthyāḥ kathayanti—mahājanakāyo ’tra saṃnipatitaḥ |<br>
kiṃ tvaṃ jñāsyasi kena etadvidarśitamasmābhirvā śramaṇena gautamena? bhagavatā sābhisaṃskāreṇa pṛthivyāṃ pādau nyastau |<br>
<a class='ref vai' id='vai097.028' href='#vai097.028'>Vai 097.028</a> mahāpṛthivīcālaḥ saṃvṛttaḥ |<br>
ayaṃ trisamāhasramahāsāhasro lokadhāturiyaṃ mahāpṛthivī ṣaḍvikāraṃ kampati prakampati saṃprakampati |<br>
<a class='ref vai' id='vai097.029' href='#vai097.029'>Vai 097.029</a> calati saṃcalati saṃpracalati |<br>
vyathati saṃvyathati saṃpravyathati |<br>
<a class='ref vai' id='vai097.030' href='#vai097.030'>Vai 097.030</a> pūrvāvanamati paścimonnamati |<br>
<span class='supplied'>pūrvonnamati paścimāvanamati |<br></span> <a class='ref vai' id='vai097.031' href='#vai097.031'>Vai 097.031</a> dakṣiṇonnamati uttarāvanamati |<br>
uttaronnamati dakṣiṇāvanamati |<br>
madhye unnamati ante ’vanamati |<br>
<a class='ref vai' id='vai097.032' href='#vai097.032'>Vai 097.032</a> madhye ’vanamati ante unnamati |<br>
imau sūryacandramasau bhāsatastapato virocataḥ |<br>
<a class='ref vai' id='vai098.001' href='#vai098.001'>Vai 098.001</a> <a class='ref vai' id='vai98.000' href='#vai98.000'>Vai 98.000</a>vicitrāṇi ca āścaryādbhutāni prādurbhūtāni |<br>
gaganatalasthā devatā bhagavata upariṣṭāddivyānyutpalāni kṣipanti padmāni kumudāni puṇḍarīkānyagarucūrṇāni candanacūrṇāni tagaracūrṇāni tamālapatrāṇi, divyāni māndārakāṇi puṣpāṇi kṣipanti, divyāni ca vāditrāṇi saṃpravādayanti, cailavikṣepaṃ cākārṣuḥ |<br>
|<br>
<a class='ref vai' id='vai098.005' href='#vai098.005'>Vai 098.005</a> atha teṣām ṛṣīṇāmetadabhavat—kimarthaṃ mahāpṛthivīcālaḥ saṃvṛtta iti |<br>
teṣāmetadabhavat—nūnamasmākaṃ sabrahmacāribhiḥ śramaṇo gautamo riddhyā āhūto bhaviṣyatīti viditvā pañca ṛṣiśatāni śrāvastīṃ saṃprasthitāni |<br>
<a class='ref vai' id='vai098.007' href='#vai098.007'>Vai 098.007</a> teṣāmāgacchatāṃ bhagavatā ekāyano mārgo ’dhiṣṭhitaḥ |<br>
<a class='ref vai' id='vai098.008' href='#vai098.008'>Vai 098.008</a> adrākṣuste ṛṣayo bhagavantaṃ dūrādeva dvātriṃśatā mahāpuruṣalakṣaṇaiḥ samalaṃkṛtaṃ mūrtimantamiva dharmaṃ havyāvasiktamiva hutavahaṃ kāñcanabhājanasthamiva pradīpaṃ jaṅgamamiva suvarṇaparvataṃ nānāratnavicitramiva suvarṇarūpaṃ sphuṭapaṭumahāvimalaviśuddhabuddhiṃ buddhaṃ bhagavantam |<br>
<a class='ref vai' id='vai098.010' href='#vai098.010'>Vai 098.010</a> dṛṣṭvā ca punar na tathā dvādaśavarṣe ’bhyastaśamatho yogācārasya cittasya kalyātām, janayati, aputrasya vā putraḥ pratilambho daridrasya vā nidhidarśanaṃ rājyābhinandino vā rājyābhiṣeko yathā tatprathamatapūrvabuddhāropitakuśalamūlānāṃ tatprathamato buddhadarśanam |<br>
<a class='ref vai' id='vai098.013' href='#vai098.013'>Vai 098.013</a> atha te ṛṣayo yena bhagavāṃstenopasaṃkrāntāḥ |<br>
<a class='ref vai' id='vai098.014' href='#vai098.014'>Vai 098.014</a> upasaṃkramya bhagavataḥ pādau śirasā vanditvā ekānte sthitāḥ |<br>
ekāntasthitāste ṛṣayo bhagavantamidamavocat—labhemahi vayaṃ bhadanta svākhyāte dharmavinaye pravrajyāmupasampadaṃ bhikṣubhāvam |<br>
<a class='ref vai' id='vai098.016' href='#vai098.016'>Vai 098.016</a> carema vayaṃ bhagavato ’ntike pravrajya brahmacaryam |<br>
te bhagavatā brāhmeṇa svareṇāhūtāh—eta bhikṣavaścarata brahmacaryam |<br>
<a class='ref vai' id='vai098.017' href='#vai098.017'>Vai 098.017</a> sahābhidhānānmuṇḍāḥ saṃvṛttāḥ saṃghāṭīprāvṛtāḥ pātrakaravyagrahastāḥ saptāhāvaropitakeśaśmaśravo varṣaśatopasampannasya bhikṣorīryāpathenāvasthitāḥ |<br>
<a class='ref vai' id='vai098.019' href='#vai098.019'>Vai 098.019</a> ehīti coktāśca tathāgatena muṇḍāśca saṃghāṭiparītadehāḥ |<br>
<a class='ref vai' id='vai098.021' href='#vai098.021'>Vai 098.021</a> satya(dyah) praśāntendriyā eva tasthurevaṃ sthitā buddhamanorathena (2)|<br>
<a class='ref vai' id='vai098.023' href='#vai098.023'>Vai 098.023</a> atha bhagavān divyamānuṣyeṇa pūjāsatkāreṇa satkṛto gurukṛto māninaḥ pūjito ’rhannarhatparivāro saptabhiśca nikāyaiḥ saṃpuraskṛto mahatā ca janaughena yena prātihāryamaṇḍapastenopasaṃkrāntaḥ |<br>
<a class='ref vai' id='vai098.025' href='#vai098.025'>Vai 098.025</a> upasaṃkramya purastādbhikṣusaṃghasya prajñapta evāsane niṣaṇṇaḥ |<br>
bhagavataḥ kāyādraśmayo nirgatya sarvaṃ prātihāryamaṇḍapaṃ suvarṇavarṇāvabhāsaṃ kṛtavatyaḥ |<br>
<a class='ref vai' id='vai098.026' href='#vai098.026'>Vai 098.026</a> atha lūhasudatto gṛhapatirutthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantamidamavocat—alpotsuko bhagavān bhavatu |<br>
<a class='ref vai' id='vai098.028' href='#vai098.028'>Vai 098.028</a> ahaṃ tīrthyaiḥ sārdhamuttare manuṣyadharme riddhiprātihāryaṃ vidarśayiṣyāmi |<br>
<a class='ref vai' id='vai098.029' href='#vai098.029'>Vai 098.029</a> nirbhartsayiṣyāmi tīrthyān |<br>
saha dharmeṇa nandayiṣyāmi devamanuṣyān |<br>
<a class='ref vai' id='vai098.030' href='#vai098.030'>Vai 098.030</a> toṣayiṣyāmi sajjanahṛdayamanāṃsi |<br>
na tvaṃ gṛhapate ebhih ṛddhyā āhūtaḥ, api tvahaṃ tīrthyaī riddhyā āhūtaḥ |<br>
<a class='ref vai' id='vai098.031' href='#vai098.031'>Vai 098.031</a> ahamuttare manuṣyadharme riddhiprātihāryaṃ vidarśayiṣyāmi |<br>
<a class='ref vai' id='vai098.032' href='#vai098.032'>Vai 098.032</a> sthānametadvidyate yattīrthyā evaṃ vadeyuh—nāsti śramaṇasya gautamasyottare manuṣyadharme riddhiprātihāryam<a class='ref vai' id='vai99.000' href='#vai99.000'>Vai 99.000</a> |<br>
<a class='ref vai' id='vai099.001' href='#vai099.001'>Vai 099.001</a> śrāvakasyaiṣā gṛhiṇo ’vadātavasanasya ṛddhiriti |<br>
niṣīda tvaṃ gṛhapate yathāsvake āsane |<br>
<a class='ref vai' id='vai099.002' href='#vai099.002'>Vai 099.002</a> niṣaṇṇo lūhasudatto gṛhapatiryathāsvake āsane |<br>
yathā lūhasudatto gṛhapatirevaṃ kālo rājabhrātā, rambhaka ārāmikaḥ, ṛddhilamātā upāsikā śramaṇoddeśikā, cundaḥ śramaṇoddeśaḥ, utpalavarṇā bhikṣuṇī |<br>
<a class='ref vai' id='vai099.004' href='#vai099.004'>Vai 099.004</a> athāyuṣmān mahāmaudgalyāyana utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇamya bhagavantamidamavocat—alpotsuko bhagavān bhavatu |<br>
<a class='ref vai' id='vai099.005' href='#vai099.005'>Vai 099.005</a> ahaṃ tīrthyaiḥ sārdhamuttare manuṣyadharme riddhiprātihāryaṃ vidarśayiṣyāmi |<br>
<a class='ref vai' id='vai099.006' href='#vai099.006'>Vai 099.006</a> tīrthyān nigṛhṇiṣyāmi |<br>
saha dharmeṇa nandayiṣyāmi devamanuṣyān |<br>
<a class='ref vai' id='vai099.007' href='#vai099.007'>Vai 099.007</a> toṣayiṣyāmi sajjanagṛhṛdayamanāṃsi |<br>
pratibalastvaṃ maudgalyāyana tīrthyān sahadharmeṇa nigṛhītum |<br>
<a class='ref vai' id='vai099.008' href='#vai099.008'>Vai 099.008</a> api tu na tvaṃ tīrthyai riddhyā āhūtaḥ |<br>
ahameṣāmuttare manuṣyadharme riddhiprātihāryaṃ vidarśayiṣyāmi hitāya prāṇinām |<br>
<a class='ref vai' id='vai099.009' href='#vai099.009'>Vai 099.009</a> nirbhartsayiṣyāmi tīrthyān |<br>
nandayiṣyāmi devamanuṣyān |<br>
<a class='ref vai' id='vai099.010' href='#vai099.010'>Vai 099.010</a> toṣayiṣyāmi sajjanahṛdayamanāṃsi |<br>
niṣīda tvaṃ maudgalyāyana yathāsvake āsane |<br>
<a class='ref vai' id='vai099.011' href='#vai099.011'>Vai 099.011</a> niṣaṇṇa āyuṣmān mahāmaudgalyāyano yathāsvake āsane |<br>
tatra bhagavān rājānaṃ prasenajitaṃ kauśalamāmantrayate—ko mahārāja tathāgatamadhyeṣate uttare manuṣyadharme riddhiprātihāryaṃ hitāya prāṇinām? atha rājā prasenajit kauśala utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat—ahaṃ bhadanta bhagavantamadhyeṣe uttare manuṣyadharme riddhiprātihāryaṃ vidarśayitum |<br>
<a class='ref vai' id='vai099.015' href='#vai099.015'>Vai 099.015</a> bhagavānuttare manuṣyadharme riddhiprātihāryam <span class='supplied'>vidarśayatu</span> hitāya prāṇinām |<br>
<a class='ref vai' id='vai099.016' href='#vai099.016'>Vai 099.016</a> nirbhartsayatu tīrthyān |<br>
<a class='ref vai' id='vai099.017' href='#vai099.017'>Vai 099.017</a> nandayatu devamanuṣyān |<br>
toṣayatu sajjanahṛdayamanāṃsi |<br>
atha bhagavāṃstadrūpaṃ samādhiṃ samāpanno yathā samāhite citte svasminnāsane ’ntarhitaḥ pūrvasyāṃ diśi uparivihāyasamabhyudgamya caturvidhamīryāpathaṃ kalpayati tadyathā—caṃkramyate tiṣṭhati niṣīdati śayyāṃ kalpayati |<br>
<a class='ref vai' id='vai099.020' href='#vai099.020'>Vai 099.020</a> tejodhātumapi saṃpadyate |<br>
tejodhātusamāpannasya buddhasya bhagavato vividhānyarcīṣi kāyānniścaranti tadyathā nīlapītāni lohitānyavadātāni mañjiṣṭhāni sphaṭikavarṇāni |<br>
<a class='ref vai' id='vai099.021' href='#vai099.021'>Vai 099.021</a> anekānyapi prātihāryāṇi vidarśyati |<br>
<a class='ref vai' id='vai099.022' href='#vai099.022'>Vai 099.022</a> adhaḥkāyaṃ prajvālayati, uparimāt kāyācchītalā vāridhārāḥ syandante |<br>
<a class='ref vai' id='vai099.023' href='#vai099.023'>Vai 099.023</a> yathā pūrvasyāṃ diśi evaṃ dakṣiṇasyāṃ diśīti caturdiśaṃ caturvidham ṛddhiprātihāryaṃ vidarśya tān ṛddhyabhisaṃskārān pratiprasrabhya prajñapta evāsane niṣaṇṇaḥ |<br>
<a class='ref vai' id='vai099.024' href='#vai099.024'>Vai 099.024</a> niṣadya bhagavān rājānaṃ prasenajitaṃ kauśalamidamavocat—iyaṃ mahārāja tathāgatasya sarvaśrāvakasādhāraṇā ṛddhiḥ |<br>
<a class='ref vai' id='vai099.026' href='#vai099.026'>Vai 099.026</a> tatra bhagavān dvirapi rājānaṃ prasenajitaṃ kauśalamāmantrayate—ko mahārāja tathāgatamadhyeṣate ’sādhāraṇāyām ṛddhyāmuttare manuṣyadharme riddhiprātihāryaṃ hitāya prāṇinām? atha rājā prasenajit kauśala utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantamidamavocat—ahaṃ bhadanta bhagavantamadhyeṣe ’sādhāraṇāyām ṛddhyāmuttare manuṣyadharme ṛddhiprātihāryaṃ hitāya prāṇinām |<br>
<a class='ref vai' id='vai099.030' href='#vai099.030'>Vai 099.030</a> nirbhartsayatu tīrthyān |<br>
<a class='ref vai' id='vai099.031' href='#vai099.031'>Vai 099.031</a> nandayatu devamanuṣyān |<br>
toṣayatu sajjanahṛdayamanāṃsi |<br>
|<br>
<a class='ref vai' id='vai099.032' href='#vai099.032'>Vai 099.032</a> bhagavatā laukikaṃ cittamutpāditam |<br>
dharmatā khalu buddhānāṃ bhagavatām yadi laukikaṃ cittamutpādayanti, antaśaḥ kuntapipīliko ’pi prāṇī bhagavatah cetasi cittamājānanti |<br>
atha lokottaracittamutpādayanti, tatrāgatirbhavati pratyekabuddhānāmapi, kaḥ punarvādaḥ śrāvakāṇām? atha śakrabrahmādīnāṃ devānāmetadabhavat—kimarthaṃ bhagavatā laukikaṃ cittamutpāditam? teṣāmetadabhavat—śrāvastyāṃ mahāprātihāryaṃ vidarśayitukāmo hitāya prāṇinām |<br>
<a class='ref vai' id='vai100.004' href='#vai100.004'>Vai 100.004</a> atha śakrabrahmādayo devā anekāni ca devatāśatasahasrāṇi bhagavataścetasā cittamājñāya tadyathā balavān puruṣaḥ saṃkuñcitaṃ vā bāhuṃ prasārayet, prasāritaṃ vā saṃkuñcayet, evameva śakrabrahmādayo devā anekāni ca devatāśatasahasrāṇi ca devaloke ’ntarhitāni, bhagavataḥ puratastasthuḥ |<br>
<a class='ref vai' id='vai100.006' href='#vai100.006'>Vai 100.006</a> atha brahmādayo devā bhagavantaṃ triḥ pradakṣiṇīkṛtya bhagavataḥ pādau śirasā vanditvā dakṣiṇaṃ pārśvaṃ niśritya niṣaṇṇāḥ |<br>
<a class='ref vai' id='vai100.008' href='#vai100.008'>Vai 100.008</a> śakrādayo devā bhagavantaṃ triḥ pradakṣiṇīktya bhagavataḥ pādau śirasā vanditvā vāmaṃ pārśvaṃ niśritya niṣaṇṇāḥ |<br>
<a class='ref vai' id='vai100.009' href='#vai100.009'>Vai 100.009</a> nandopanandābhyāṃ nāgarājābhyāṃ bhagavata upanāmitaṃ nirmitaṃ sahasrapatraṃ śakaṭacakramātraṃ sarvasauvarṇaṃ ratnadaṇḍaṃ padmam |<br>
<a class='ref vai' id='vai100.010' href='#vai100.010'>Vai 100.010</a> bhagavāṃśca padmakarṇikāyāṃ niṣaṇṇaḥ paryaṅkamābhujya ṛjuṃ kāyaṃ praṇidhāya pratimukhaṃ smṛtimupasthāpya |<br>
<a class='ref vai' id='vai100.011' href='#vai100.011'>Vai 100.011</a> padmasyopari padmaṃ nirmitam |<br>
<a class='ref vai' id='vai100.012' href='#vai100.012'>Vai 100.012</a> tatrāpi bhagavān paryaṅkaniṣaṇṇaḥ |<br>
evamagrataḥ pṛṣṭhataḥ pārśvataḥ |<br>
evaṃ bhagavatā buddhapiṇḍī nirmitā yāvadakaniṣṭhabhavanamupādāya buddhā bhagavanto parṣannirmitam(?) |<br>
<a class='ref vai' id='vai100.013' href='#vai100.013'>Vai 100.013</a> kecidbuddhanirmāṇāṃścakramyante, kecit tiṣṭhanti, kecinniṣīdanti, kecicchāyāṃ kalpayanti, tejodhātumapi samāpadyante, jvalanatapanavarṣaṇavidyotanaprātihāryāṇi kurvanti |<br>
<a class='ref vai' id='vai100.015' href='#vai100.015'>Vai 100.015</a> anye praśnān pṛcchanti, anye visarjayanti |<br>
<a class='ref vai' id='vai100.016' href='#vai100.016'>Vai 100.016</a> gāthādvayaṃ bhāṣante—<a class='ref vai' id='vai100.017' href='#vai100.017'>Vai 100.017</a> ārabhadhvaṃ niṣkrāmata yujyadhvaṃ buddhaśāsane |<br>
<a class='ref vai' id='vai100.018' href='#vai100.018'>Vai 100.018</a> dhunīta mṛtyunaḥ sainyaṃ naḍāgāramiva kuñjaraḥ (3)|<br>
<a class='ref vai' id='vai100.019' href='#vai100.019'>Vai 100.019</a> yo hyasmin dharmavinaye apramattaścariṣyati |<br>
<a class='ref vai' id='vai100.020' href='#vai100.020'>Vai 100.020</a> prahāya jātisaṃsāraṃ duḥkhasyāntaṃ kariṣyati (4)|<br>
<a class='ref vai' id='vai100.021' href='#vai100.021'>Vai 100.021</a> bhagavatā tathā adhiṣṭhitam yathā sarvaloko ’ nāvṛtamadrākṣīdbuddhāvataṃsakam yāvadakaniṣṭhabhavanamupādāya antato bāladārakā api, yathāpi tadbuddhasya buddhānubhāvena devatānāṃ ca devatānubhāvena |<br>
|<br>
<a class='ref vai' id='vai100.024' href='#vai100.024'>Vai 100.024</a> tatra bhagavān bhikṣūnāmantrayate sma—tāvat pratigṛhṇīta bhikṣavo ’nupūrve sthitāyā buddhapiṇḍyā nimittam |<br>
<a class='ref vai' id='vai100.025' href='#vai100.025'>Vai 100.025</a> ekapade ’ntardhāsyanti |<br>
yāvadekapade ’ntarhitā |<br>
atha bhagavāṃstam ṛddhyābhisaṃskrāraṃ pratiprasrabhya prajñapta evāsane niṣaṇṇaḥ |<br>
<a class='ref vai' id='vai100.026' href='#vai100.026'>Vai 100.026</a> niṣadya bhagavāṃstasyāṃ velāyāṃ gāthāṃ bhāṣate—<a class='ref vai' id='vai100.028' href='#vai100.028'>Vai 100.028</a> tāvadabhāsate kṛmiryāvannodayate divākaraḥ |<br>
<a class='ref vai' id='vai100.029' href='#vai100.029'>Vai 100.029</a> virocana udgate tu vairavyārto(?) bhavati na cāvabhāsate (5)|<br>
<a class='ref vai' id='vai100.030' href='#vai100.030'>Vai 100.030</a> tāvadavabhāsitamāsa tārkikairyāvannoditavāṃstathāgataḥ |<br>
<a class='ref vai' id='vai100.031' href='#vai100.031'>Vai 100.031</a> saṃbuddhāvabhāsite tu loke na tārkiko bhāsate na cāsya śrāvakaḥ (6)|<br>
<a class='ref vai' id='vai100.032' href='#vai100.032'>Vai 100.032</a> atha rājā prasenajit kauśalastīrthyānidamavocat—vidarśitaṃ bhagavatā uttare manuṣyadharme riddhiprātihāryam |<br>
<a class='ref vai' id='vai100.033' href='#vai100.033'>Vai 100.033</a> yūyamapi vidarśayadhvam |<br>
evamukte tīrthyāstūṣṇīmbhūtā yāvat <a class='ref vai' id='vai101.000' href='#vai101.000'>Vai 101.000</a>prayāṇaparamāḥ sthitāḥ |<br>
<a class='ref vai' id='vai101.001' href='#vai101.001'>Vai 101.001</a> dvirapi prasenajit kauśalastīrthyānidamavocat—vidarśitaṃ bhagavatā uttare manuṣyadharme riddhiprātihāryam |<br>
<a class='ref vai' id='vai101.002' href='#vai101.002'>Vai 101.002</a> yūyamapi vidarśayadhvam |<br>
evamukte tīrthyā anyonyaṃ vighaṭṭayanta evāhuh—tvamuttiṣṭha tvamuttiṣṭheti |<br>
<a class='ref vai' id='vai101.003' href='#vai101.003'>Vai 101.003</a> na kaścidapyuttiṣṭhati |<br>
|<br>
<a class='ref vai' id='vai101.004' href='#vai101.004'>Vai 101.004</a> tena khalu punaḥ samayena pāñciko mahāsenāpatistasyāmeva parṣadi saṃnipatito ’bhūt saṃnipatitaḥ |<br>
<a class='ref vai' id='vai101.005' href='#vai101.005'>Vai 101.005</a> atha pāñcikasya yakṣasenāpateretadabhavat—ciramapi te ime mohapuruṣā bhagavantaṃ viheṭhayiṣyanti bhikṣusaṃghaṃ ceti viditvā tumulaṃ vātavarṣaṃ saṃjanayya mahāntamutsṛṣṭavān |<br>
<a class='ref vai' id='vai101.006' href='#vai101.006'>Vai 101.006</a> tumulena vātavarṣeṇa tīrthyāṇāṃ maṇḍapā adarśanapathe kṣiptāḥ |<br>
<a class='ref vai' id='vai101.007' href='#vai101.007'>Vai 101.007</a> tīrthyā hyaśanivarṣeṇa bādhyamānā diśo digbhyo vicalanti |<br>
<a class='ref vai' id='vai101.008' href='#vai101.008'>Vai 101.008</a> anekāni prāṇiśatasahasrāṇyativarṣeṇa bādhyamānāni yena bhagavāṃstenopasaṃkrāntāḥ |<br>
<a class='ref vai' id='vai101.009' href='#vai101.009'>Vai 101.009</a> upasaṃkramya bhagavataḥ pādau śirasā vanditvā ekānte niṣaṇṇāni |<br>
bhagavatā tathā adhiṣṭhitam yathā tasyāṃ parṣadyekavāribindur na patitaḥ |<br>
<a class='ref vai' id='vai101.010' href='#vai101.010'>Vai 101.010</a> ekāntaniṣaṇṇānyanekāni prāṇiśatasahasrāṇyudānamudānayanti—aho buddhaḥ, aho dharmaḥ, aho saṃghaḥ |<br>
<a class='ref vai' id='vai101.011' href='#vai101.011'>Vai 101.011</a> aho dharmasya svākhyātatā |<br>
<a class='ref vai' id='vai101.012' href='#vai101.012'>Vai 101.012</a> pāñcikena yakṣasenāpatinā tīrthyā abhihitāh—ete yūyaṃ mohapuruṣā bhagavantaṃ śaraṇaṃ gacchadhvaṃ dharmaṃ ca bhikṣusaṃghaṃ ca |<br>
<a class='ref vai' id='vai101.013' href='#vai101.013'>Vai 101.013</a> te niṣpalāyamānāḥ kathayanti—ete vayaṃ parvataṃ śaraṇaṃ gacchāmaḥ, vṛkṣāṇāṃ kuḍyānāmārāmāṇāṃ ca śaraṇaṃ gacchāmaḥ |<br>
|<br>
<a class='ref vai' id='vai101.015' href='#vai101.015'>Vai 101.015</a> atha bhagavāṃstasyāṃ velāyāṃ gāthāṃ bhāṣate—<a class='ref vai' id='vai101.016' href='#vai101.016'>Vai 101.016</a> bahavaḥ śaraṇam yānti parvatāṃśca vanāni ca |<br>
<a class='ref vai' id='vai101.017' href='#vai101.017'>Vai 101.017</a> ārāmāṃścaityavṛkṣāṃśca manuṣyā bhayatarjitāḥ (6)|<br>
<a class='ref vai' id='vai101.018' href='#vai101.018'>Vai 101.018</a> na hyetaccharaṇaṃ śreṣṭhaṃ naitaccharaṇamuttamam |<br>
<a class='ref vai' id='vai101.019' href='#vai101.019'>Vai 101.019</a> naitaccharaṇamāgamya sarvaduḥkhāt pramucyate (7)|<br>
<a class='ref vai' id='vai101.020' href='#vai101.020'>Vai 101.020</a> yastu buddhaṃ ca dharmaṃ ca saṃghaṃ ca śaraṇaṃ gataḥ |<br>
<a class='ref vai' id='vai101.021' href='#vai101.021'>Vai 101.021</a> āryasatyāni catvāri paśyati prajñayā yadā (8)|<br>
<a class='ref vai' id='vai101.022' href='#vai101.022'>Vai 101.022</a> duḥkhaṃ duḥkhasamutpannaṃ nirodhaṃ samatikramam |<br>
<a class='ref vai' id='vai101.023' href='#vai101.023'>Vai 101.023</a> āryaṃ cāṣṭāṅgikaṃ mārgaṃ kṣemaṃ nirvāṇagāminām (9)|<br>
<a class='ref vai' id='vai101.024' href='#vai101.024'>Vai 101.024</a> eta<span class='supplied'>dvai</span> śaraṇaṃ śreṣṭhametaccharaṇamuttamam |<br>
<a class='ref vai' id='vai101.025' href='#vai101.025'>Vai 101.025</a> etaccharaṇamāgamya sarvaduḥkhātpramucyate (10)|<br>
<a class='ref vai' id='vai101.026' href='#vai101.026'>Vai 101.026</a> atha pūraṇasyaitadabhavat—śramaṇo gautamo madīyāñ śrāvakānanvāvartayiṣyati |<br>
iti viditvā niṣpalāyan kathayati—aham yuṣmākaṃ śāsanasarvasvaṃ kathayiṣyāmi |<br>
<a class='ref vai' id='vai101.027' href='#vai101.027'>Vai 101.027</a> yāvad dṛṣṭigatān grāhayitumārabdhaḥ |<br>
<a class='ref vai' id='vai101.028' href='#vai101.028'>Vai 101.028</a> yaduta antavāmllokaḥ, anantaḥ, antavāṃścānantavāṃśca, naivāntavānnānantavān, sa jīvastaccharīramanyo jīvo ’nyaccharīramiti |<br>
<a class='ref vai' id='vai101.029' href='#vai101.029'>Vai 101.029</a> te kalahajātā viharanti bhaṇḍanajātā vigṛhītā vivādamāpannāḥ |<br>
<a class='ref vai' id='vai101.030' href='#vai101.030'>Vai 101.030</a> pūraṇo ’pi bhīto niṣpalāyitumārabdhaḥ |<br>
sa niṣpalāyan paṇḍakena pratimārge dṛṣṭaḥ |<br>
<a class='ref vai' id='vai101.031' href='#vai101.031'>Vai 101.031</a> paṇḍako dṛṣṭvā gāthāṃ bhāṣate—kutastvamāgacchasi muktapāṇi rathakārameṣa iva nikṛttaśṛṅgaḥ |<br>
<a class='ref vai' id='vai102.003' href='#vai102.003'>Vai 102.003</a> dharmaṃ hyabhijñāya jinaprasaṃśastamāhiṇḍase kolikagardabho yathā (11)|<br>
<a class='ref vai' id='vai102.005' href='#vai102.005'>Vai 102.005</a> pūraṇaḥ prāha—<a class='ref vai' id='vai102.006' href='#vai102.006'>Vai 102.006</a> gamanāya me samayaḥ pratyupasthitaḥ kāyasya me balavīryam <span class='supplied'>na?</span> kiṃcit |<br>
<a class='ref vai' id='vai102.008' href='#vai102.008'>Vai 102.008</a> spṛṣṭāśca bhāvāḥ sukhaduḥkhate me anāvṛtaṃ jñānamihārhatām (12)|<br>
<a class='ref vai' id='vai102.010' href='#vai102.010'>Vai 102.010</a> dūrāpagato ’smi … paritamirāpanudaśca tṛṣaṃ patati |<br>
<a class='ref vai' id='vai102.012' href='#vai102.012'>Vai 102.012</a> ācakṣva me dūṣika etamarthaṃ śītodakā kutra sā puṣkiriṇī (13)|<br>
<a class='ref vai' id='vai102.014' href='#vai102.014'>Vai 102.014</a> napuṃsakaḥ prāha—<a class='ref vai' id='vai102.015' href='#vai102.015'>Vai 102.015</a> eṣā khalu śītā puṣkiriṇī nalinī ca virājati toyadhārā |<br>
<a class='ref vai' id='vai102.017' href='#vai102.017'>Vai 102.017</a> śramaṇādhama hīnāsatpuruṣa tvamimāṃ nanu paśyasi puṣkariṇīm (14)|<br>
<a class='ref vai' id='vai102.019' href='#vai102.019'>Vai 102.019</a> purāṇaḥ prāha—<a class='ref vai' id='vai102.020' href='#vai102.020'>Vai 102.020</a> na tvaṃ naro nāpi ca nārikā tvaṃ śmaśrūṇi ca te nāsti na ca stanau tava |<br>
<a class='ref vai' id='vai102.022' href='#vai102.022'>Vai 102.022</a> bhinnasvaro ’si na ca cakravākah evaṃ bhavān vātahato nirucyate (15)|<br>
<a class='ref vai' id='vai102.024' href='#vai102.024'>Vai 102.024</a> atha pūraṇo nirgrantho vālukāghaṭaṃ kaṇṭhe baddhvā śītikāyāṃ puṣkiriṇyāṃ patitaḥ |<br>
sa tatraiva kālagataḥ |<br>
|<br>
<a class='ref vai' id='vai102.026' href='#vai102.026'>Vai 102.026</a> atha te nirgranthāḥ pūraṇaṃ mṛgayamāṇāḥ pratimārge gaṇikāṃ dṛṣṭvā pṛcchanti—bhadre, kaṃcit tvamadrākṣīrgacchantamiha pūraṇaṃ dharmaśāṭapraticchannaṃ kaṭacchavratabhojanam? gaṇikā prāha—<a class='ref vai' id='vai102.028' href='#vai102.028'>Vai 102.028</a> āpāyiko nairayiko muktahastāvacārakaḥ |<br>
<a class='ref vai' id='vai102.029' href='#vai102.029'>Vai 102.029</a> śvetābhyāṃ pāṇipādābhyāmeṣa dhvaṃsati pūraṇaḥ (16)|<br>
<a class='ref vai' id='vai102.030' href='#vai102.030'>Vai 102.030</a> bhadre maivaṃ vocastvaṃ naitattava subhāṣitam |<br>
<a class='ref vai' id='vai102.031' href='#vai102.031'>Vai 102.031</a> dharmaśāṭapraticchanno dharmaṃ saṃcarate (saṃśrayate?) muniḥ (17)|<br>
<a class='ref vai' id='vai102.032' href='#vai102.032'>Vai 102.032</a> gaṇikā prāha—<a class='ref vai' id='vai102.033' href='#vai102.033'>Vai 102.033</a> kathaṃ sa buddhimān bhavati puruṣo vyañjanānvitaḥ |<br>
<a class='ref vai' id='vai102.034' href='#vai102.034'>Vai 102.034</a> lokasya paśyato yo ’yaṃ grāme carati nagnakaḥ (18)|<br>
yasyāyamīdṛśo dharmaḥ purastāllambate daśā |<br>
<a class='ref vai' id='vai103.002' href='#vai103.002'>Vai 103.002</a> tasya vai śravaṇau rājā kṣurapreṇāvakṛntatu (19)|<br>
<a class='ref vai' id='vai103.003' href='#vai103.003'>Vai 103.003</a> atha te nirgranthā yena śītikā puṣkiriṇī tenopasaṃkrāntāḥ |<br>
adrākṣīste nirgranthāḥ pūraṇaṃ kāśyapaṃ puṣkiriṇyāṃ mṛtam |<br>
<a class='ref vai' id='vai103.004' href='#vai103.004'>Vai 103.004</a> kālagataṃ dṛṣṭvā ca punaḥ puṣkiriṇyā uddhṛtya ekānte chorayitvā prakrāntāḥ |<br>
|<br>
<a class='ref vai' id='vai103.006' href='#vai103.006'>Vai 103.006</a> bhagavatā buddhanirmāṇo nirmito dvātriṃśatā mahāpuruṣalakṣaṇaiḥ samanvāgato muṇḍaḥ saṃghāṭīprāvṛtaḥ |<br>
<a class='ref vai' id='vai103.007' href='#vai103.007'>Vai 103.007</a> dharmatā khalu buddhā bhagavanto nirmitena sārdhaṃ niścayaṃ kurvanti |<br>
yaṃ khalu śrāvako nirmitamabhinirmimīte, yadi śrāvako bhāṣate, nirmito ’pi bhāṣate |<br>
<a class='ref vai' id='vai103.008' href='#vai103.008'>Vai 103.008</a> śrāvake tūṣṇībhūte nirmito ’pi tūṣṇībhavati |<br>
<a class='ref vai' id='vai103.010' href='#vai103.010'>Vai 103.010</a> ekasya bhāṣamāṇasya sarve bhāṣante nirmitāḥ |<br>
<a class='ref vai' id='vai103.011' href='#vai103.011'>Vai 103.011</a> ekasya tūṣṇībhūtasya sarve tūṣṇībhavanti te (20)|<br>
<a class='ref vai' id='vai103.012' href='#vai103.012'>Vai 103.012</a> bhagavān nirmitaṃ praśnaṃ pṛcchati, bhagavān vyākaroti |<br>
eṣā hi dharmatā tathāgatānāmarhatāṃ samyaksambuddhānām |<br>
|<br>
<a class='ref vai' id='vai103.014' href='#vai103.014'>Vai 103.014</a> bhagavatā tasya mahājanakāyasya tathā abhiprasannasya āśayaṃ cānuśayaṃ ca dhātuṃ prakṛtiṃ ca jñātvā tādṛśī caturāryasatyasamprativedhakī dharmadeśanā kṛtā, yathā anekaiḥ prāṇiśatasahasraiḥ śaraṇagamanaśikṣāpadāni kaiściduṣma(?)gatānyadhigatāni mūrdhānaḥ kṣāntayo laukikā agradharmāḥ |<br>
<a class='ref vai' id='vai103.017' href='#vai103.017'>Vai 103.017</a> kaiścitsrotāpattiphalaṃ sākṣātkṛtaṃ sakṛdāgāmiphalamanāgāmiphalam |<br>
kaiścit pravrajya sarvakleśaprahāṇādarhattvaṃ sākṣātkṛtam |<br>
<a class='ref vai' id='vai103.018' href='#vai103.018'>Vai 103.018</a> kaiścicchrāvakamahābodhau bījānyavaropitāni |<br>
kaiścit pratyekāyāṃ bodhau bījānyavaropitāni |<br>
<a class='ref vai' id='vai103.019' href='#vai103.019'>Vai 103.019</a> yadbhūyasā sā parṣad buddhaniṃnā dharmapravaṇā saṃghaprāgbhārā vyavasthitā |<br>
<a class='ref vai' id='vai103.020' href='#vai103.020'>Vai 103.020</a> atha bhagavāṃstāṃ parṣadaṃ buddhaniṃnāṃ dharmapravaṇāṃ saṃghaprāgbhārāṃ vyavasthāpyotthāyāsanāt prakrāntaḥ |<br>
|<br>
<a class='ref vai' id='vai103.022' href='#vai103.022'>Vai 103.022</a> dhanyāste puruṣā loke ye buddhaṃ śaraṇaṃ gatāḥ |<br>
<a class='ref vai' id='vai103.023' href='#vai103.023'>Vai 103.023</a> nirvṛtiṃ te gamiṣyanti buddhakārakṛtau janāḥ (21)|<br>
<a class='ref vai' id='vai103.024' href='#vai103.024'>Vai 103.024</a> ye ’lpānapi jine kārān kariṣyanti vināyake |<br>
<a class='ref vai' id='vai103.025' href='#vai103.025'>Vai 103.025</a> vicitraṃ svargamāgamya te lapsyante ’mṛtaṃ padam (22)|<br>
<a class='ref vai' id='vai103.026' href='#vai103.026'>Vai 103.026</a> idamavocadbhagavān |<br>
<a class='ref vai' id='vai103.027' href='#vai103.027'>Vai 103.027</a> āttamanasaste bhikṣavo bhagavato bhāṣitamabhyanandan |<br>
|<br>
<a class='ref vai' id='vai103.028' href='#vai103.028'>Vai 103.028</a> iti śrrīdivyāvadāne prātihāryasūtraṃ dvādaśamam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
