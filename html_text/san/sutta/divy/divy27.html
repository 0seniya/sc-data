<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy27' lang='san'>
<header>
<ul>
<li class='division'>Divyāvadānam</li>
</ul>
<h1>27. kuṇālāvadānam</h1>
</header>
<p><a class='ref vai' id='vai242.001' href='#vai242.001'>Vai 242.001</a> sa idānīmacirajātaprasādo buddhaśāsane yatra śākyaputrīyān dadarśa ākīrṇe rahasi vā, tatra śirasā pādayor nipatya vandate sma |<br>
<a class='ref vai' id='vai242.003' href='#vai242.003'>Vai 242.003</a> tasya ca yaśo nāmāmātyaḥ paramaśrāddho bhagavati |<br>
<a class='ref vai' id='vai242.004' href='#vai242.004'>Vai 242.004</a> sa taṃ rājānamuvāca—deva, nārhasi sarvavarṇapravrajitānāṃ praṇipātaṃ kartum |<br>
santi hi śākyaśrāmaṇerakāścaturbhyo varṇebhyaḥ pravrajitā iti |<br>
<a class='ref vai' id='vai242.005' href='#vai242.005'>Vai 242.005</a> tasya rājā na kiṃcidavocat |<br>
atha sa rājā kenacit kālāntareṇa sarvasacivānuvāca—vividhānāṃ prāṇināṃ śirobhiḥ karyam |<br>
<a class='ref vai' id='vai242.007' href='#vai242.007'>Vai 242.007</a> tattvamamukasya prāṇinaḥ śīrṣamānaya, tvamamukasyeti |<br>
yaśāmātyaḥ punarājñaptah—tvaṃ mānuṣaṃ śīrṣamānayeti |<br>
<a class='ref vai' id='vai242.008' href='#vai242.008'>Vai 242.008</a> samānīteṣu ca śiraḥsu abhihitāh—gacchata, imāni śiraṃsi mūlyena vikrīṇīdhvamiti |<br>
<a class='ref vai' id='vai242.009' href='#vai242.009'>Vai 242.009</a> atha sarvaśirāṃsi vikrītāni |<br>
tadeva mānuṣyaṃ śiro na kaścijjagrāha |<br>
tato rājñābhihitah—vināpi mūlyena kasmaicidetacchiro dehītai |<br>
<a class='ref vai' id='vai242.010' href='#vai242.010'>Vai 242.010</a> na cāsyaṃ kaścit pratigrāhako babhūva |<br>
<a class='ref vai' id='vai242.011' href='#vai242.011'>Vai 242.011</a> tato yaśāmātyastasyaḥ śirasaḥ pratigrāhakamanāsādya savrīḍo rājānamupetyedamarthamuvāca—<a class='ref vai' id='vai242.013' href='#vai242.013'>Vai 242.013</a> gogardabhorabhramṛgadvijānāṃ mūlyairgṛhītāni śirāṃsi pumbhiḥ |<br>
<a class='ref vai' id='vai242.015' href='#vai242.015'>Vai 242.015</a> śirastvidaṃ mānuṣamapraśastaṃ na gṛhyate mūlyamṛte ’pi rājan (1)|<br>
<a class='ref vai' id='vai242.017' href='#vai242.017'>Vai 242.017</a> atha sa rājā tamamātyamuvāca—kimidamitīdaṃ mānuṣaśiro na kaścidgṛhṇātīti? amātya uvāca—jugupsitatvāditi |<br>
<a class='ref vai' id='vai242.018' href='#vai242.018'>Vai 242.018</a> rājābravīt—kimetadeva śiro jugupsitamāhosvit sarvamānuṣaśirāṃsīti? amātya uvāca—sarvamānuṣaśirāṃsīti |<br>
<a class='ref vai' id='vai242.019' href='#vai242.019'>Vai 242.019</a> rājābravīt—kimidaṃ madīyamapi śiro jugupsitamiti? sa ca bhayānnecchati tasmādbhūtārthamabhidhātum |<br>
<a class='ref vai' id='vai242.020' href='#vai242.020'>Vai 242.020</a> sa rājñābhihitah—amātyaḥ, satyamucyatamiti |<br>
<a class='ref vai' id='vai242.021' href='#vai242.021'>Vai 242.021</a> sa uvāca—evamiti |<br>
tataḥ sa rājā tamamātyaṃ pratijñāyāṃ pratiṣṭhāpya pratyādiśannimamarthamuvāca—haṃ bhoḥ, rūpaiśvaryajanitamadavismita, yuktamidaṃ bhavataḥ, yasmāt tvaṃ bhikṣucaraṇapraṇāmaṃ māaṃ vicchandayitumicchasi?<a class='ref vai' id='vai242.024' href='#vai242.024'>Vai 242.024</a> vināpi mūlyairvijugupsitatvāt pratigrahītā bhuvi yasya nāsti |<br>
<a class='ref vai' id='vai242.026' href='#vai242.026'>Vai 242.026</a> śirastadāsādya mameha puṇyam yadyarjitaṃ kiṃ viparītamatra (2)|<br>
<a class='ref vai' id='vai242.028' href='#vai242.028'>Vai 242.028</a> jātiṃ bhavān paśyati śākyabhikṣuṣvantargatāṃsteṣu guṇānna ceti |<br>
<a class='ref vai' id='vai242.030' href='#vai242.030'>Vai 242.030</a> ato bhavāñ jātimadāvalepādātmānamanyāṃśca hinasti mohāt (3)| āvāhakāle ’tha vivāhakāle jāteḥ parīkṣā na tu dharmakāle |<a class='ref vai' id='vai243.003' href='#vai243.003'>Vai 243.003</a></p>
<p>dharmakriyāyā hi guṇā nimittā guṇāśca jātiṃ na vicārayanti (4)|<br>
<a class='ref vai' id='vai243.005' href='#vai243.005'>Vai 243.005</a> yadyucchakulīnagatā doṣā garhāṃ prayānti loke ’smin |<br>
<a class='ref vai' id='vai243.006' href='#vai243.006'>Vai 243.006</a> kathamiva nīcajanagatā guṇā na satkāramarhanti (5)|<br>
<a class='ref vai' id='vai243.007' href='#vai243.007'>Vai 243.007</a> cittavaśena hi puṃsāṃ kalevaraṃ nindyate ’tha satkriyate |<br>
<a class='ref vai' id='vai243.008' href='#vai243.008'>Vai 243.008</a> śākyaśramaṇamanāṃsi ca śuddhānyarcyānyataḥ śākyāḥ (6)|<br>
<a class='ref vai' id='vai243.009' href='#vai243.009'>Vai 243.009</a> yadi guṇaparivarjito dvijātiḥ patita iti prathito ’pi yātyavajñām |<br>
<a class='ref vai' id='vai243.011' href='#vai243.011'>Vai 243.011</a> na tu nidhanakulodgato ’pi jantuḥ śubhaguṇayukta iti praṇamya pūjyaḥ (7)|<br>
<a class='ref vai' id='vai243.013' href='#vai243.013'>Vai 243.013</a> api ca |<br>
<a class='ref vai' id='vai243.014' href='#vai243.014'>Vai 243.014</a> kiṃ te kāruṇikasya śākyavṛṣabhasyaitadvaco na śrutaṃ prājñaiḥ sāramasārakebhya iha yannṛbhyo grahītuṃ kṣamam |<br>
<a class='ref vai' id='vai243.016' href='#vai243.016'>Vai 243.016</a> tasyānanyathavādino yadi ca tāmājñāṃ cikīrṣāmyahaṃ vyāhantuṃ ca bhavān yadi prayatate naitat suhṛllakṣaṇam (8)|<br>
<a class='ref vai' id='vai243.018' href='#vai243.018'>Vai 243.018</a> ikṣukṣodavadujijñato bhuvi yadā kāyo mama svapsyati pratyutthānanamaskṛtāñjalipuṭakleśakriyāsvakṣamaḥ |<br>
<a class='ref vai' id='vai243.020' href='#vai243.020'>Vai 243.020</a> kāyenāhamanena kiṃ nu kuśalaṃ śakṣyāmi kartuṃ tadā tasmānnāryamataḥ śmaśānanidhanāt sāraṃ grahītuṃ mayā (9)|<br>
<a class='ref vai' id='vai243.022' href='#vai243.022'>Vai 243.022</a> bhavanādiva pradīptānnimajjamānādivāpsu ratnanidheḥ |<br>
<a class='ref vai' id='vai243.023' href='#vai243.023'>Vai 243.023</a> kāyādvidhānanidhanādye sāraṃ nādhigacchanti (10)|<br>
<a class='ref vai' id='vai243.024' href='#vai243.024'>Vai 243.024</a> te sāramapaśyantaḥ sārāsāreṣvakovidā prājñāḥ |<br>
<a class='ref vai' id='vai243.025' href='#vai243.025'>Vai 243.025</a> te maraṇamakaravadanapraveśasamaye viṣīdanti (11)|<br>
<a class='ref vai' id='vai243.026' href='#vai243.026'>Vai 243.026</a> dadhidhṛtanavanītakṣīratakropayogādvaramapahṛtasāro maṇḍakumbho ’vabhagnaḥ |<br>
<a class='ref vai' id='vai243.028' href='#vai243.028'>Vai 243.028</a> na bhavati bahu śocyam yadvadevaṃ śarīre sucaritahṛtasāre naiti śoko ’ntakāle (12)|<br>
sucaritavimukhānāṃ garvitānām yadā tu prasabhamiha hi mṛtyuḥ kāyakumbhaṃ bhinatti |<br>
<a class='ref vai' id='vai244.003' href='#vai244.003'>Vai 244.003</a> dahati hṛdayameṣāṃ śokavahnistadānīṃ dadhighaṭa iva bhagne sarvaśo ’prāptasāre (13)|<br>
<a class='ref vai' id='vai244.005' href='#vai244.005'>Vai 244.005</a> kartuṃ vighnamato na me ’rhati bhavān kāyapraṇāmaṃ prati śreṣṭho ’smītyaparīkṣako hi gaṇayan mohāndhakārāvṛtaḥ |<br>
<a class='ref vai' id='vai244.007' href='#vai244.007'>Vai 244.007</a> kāyam yastu parīkṣate daśabalavyāhāradīpairbudho nāsau pārthivabhṛtyayorviṣamatāṃ kāyasya saṃpaśyati (14)|<br>
<a class='ref vai' id='vai244.009' href='#vai244.009'>Vai 244.009</a> tvagmāṃsāsthiśirāyakṛtprabhṛtayo bhāvā hi tulyā nṛṇāmāhāryaistu vibhūṣaṇairadhikatā kāyasya niṣpadyate |<br>
<a class='ref vai' id='vai244.011' href='#vai244.011'>Vai 244.011</a> etatsāramiheṣyate tu yadimaṃ niśritya kāyādhamaṃ pratyutthānanamaskṛtādikuśalaṃ prājñaiḥ samutthāpyate (15)|<br>
iti |<br>
<a class='ref vai' id='vai244.013' href='#vai244.013'>Vai 244.013</a> athāśoko rājā^hirodakasikatāpiṇḍairaṇḍakāṣṭhebhyo ’pi asārataratvaṃ kāyasyāvetya praṇāmādibhyaḥ samutthasya phalasya bahukalpaśaḥ sthāpayitvā sumeruvanmahāpṛthivībhyaḥ samutthasya phalasya bahukalpaśaḥ sthāpayitvā sumeruvanmahāpṛthivībhyaḥ sārataratāmavekṣya bhagavataḥ stūpavandanāyāmātmānamalaṃkartukāmo ’mātyagaṇaparivṛtaḥ kurkuṭārāmaṃ gatvā tatra vṛddhānte sthitvā kṛtāñjaliruvāca—asti—<a class='ref vai' id='vai244.018' href='#vai244.018'>Vai 244.018</a> kaścidanyo ’pi nirdiṣṭo dvitīyaḥ sarvadarśanā |<br>
<a class='ref vai' id='vai244.019' href='#vai244.019'>Vai 244.019</a> yathāhaṃ tena nirdiṣṭaḥ pāṃśudānena dhīmatā (16)|<br>
<a class='ref vai' id='vai244.020' href='#vai244.020'>Vai 244.020</a> tatra yaśo nāṃnā saṃghasthavira uvāca—asti mahārāja |<br>
yadā bhagavataḥ parinirvāṇakālasamaye tadā apalālaṃ nāgaṃ damayitvā kumbhakālaṃ caṇḍālīgopālīṃ ca nāgaṃ mathurāmanuprāptaḥ, tatra bhagavānāyuṣmantamānandamāmantrayate—asyāmānanda mathutāyāṃ varṣaśataparinirvṛtasya tathāgatasya gupto nāṃnā gāndhiko bhaviṣyati |<br>
<a class='ref vai' id='vai244.023' href='#vai244.023'>Vai 244.023</a> tasya putro bhaviṣyatyupagupto nāṃnā avavādakānāmagro ’lakṣaṇako buddhaḥ, yo mama varṣaśataparinirvṛtasya buddhakāryaṃ kariṣyati |<br>
<a class='ref vai' id='vai244.024' href='#vai244.024'>Vai 244.024</a> paśyasi tvamānanda dūrata eva nīlanīlāmbararājim? evaṃ bhadanta |<br>
<a class='ref vai' id='vai244.025' href='#vai244.025'>Vai 244.025</a> eṣa ānanda urumuṇḍo nāma parvataḥ |<br>
atra varṣaśataparinirvṛtasya tathāgatasya naṭabhaṭikā nāmāraṇyāyatanaṃ bhaviṣyati |<br>
<a class='ref vai' id='vai244.026' href='#vai244.026'>Vai 244.026</a> etadagraṃ me ānanda bhaviṣyati śamathānukūlānāṃ śayyāsanānām yaduta naṭabhaṭikā nāmāraṇyāyatanam |<br>
<a class='ref vai' id='vai244.027' href='#vai244.027'>Vai 244.027</a> āha ca—<a class='ref vai' id='vai244.028' href='#vai244.028'>Vai 244.028</a> avavādakānāṃ pravara upagupto mahāyaśāḥ |<br>
<a class='ref vai' id='vai244.029' href='#vai244.029'>Vai 244.029</a> vyākṛto lokanāthena buddhakāryaṃ kariṣyati (17)|<br>
rājā āha—kiṃ punaḥ sa śuddhasattva utpannaḥ, athādyāpi notpadyata iti? sthavira uvāca—utpannaḥ sa mahātmā |<br>
<a class='ref vai' id='vai244.031' href='#vai244.031'>Vai 244.031</a> urumuṇḍe parvate jitakleśo ’rhadgaṇaiḥ parivṛtastiṣṭhati lokānukampārtham |<br>
<a class='ref vai' id='vai244.032' href='#vai244.032'>Vai 244.032</a> api ca deva—sarvajñalīlo hi sa śuddhasattvo dharmaṃ praṇītaṃ vadate gaṇāgre |<br>
<a class='ref vai' id='vai245.003' href='#vai245.003'>Vai 245.003</a> devāsurendroragamānuṣāṃśca sahasraśo mokṣapuraṃ praṇetā (18)|<br>
<a class='ref vai' id='vai245.005' href='#vai245.005'>Vai 245.005</a> tena khalu samayena āyuṣmānupagupto ’ṣṭādaśabhirarhatsahasraiḥ parivṛto naṭabhaṭikāraṇyāyatane prativasati |<br>
<a class='ref vai' id='vai245.006' href='#vai245.006'>Vai 245.006</a> śrutvā ca rājā amātyagaṇānāhūya kathayati—<a class='ref vai' id='vai245.007' href='#vai245.007'>Vai 245.007</a> saṃnāhyatāṃ hastirathāśvakāyaḥ śīghraṃ prayāsyāmyurumuṇḍaśailam |<br>
<a class='ref vai' id='vai245.009' href='#vai245.009'>Vai 245.009</a> drakṣyāmi sarvāśravavipramuktaṃ sākṣādarhantaṃ hyupaguptaṃ nāma (19)|<br>
<a class='ref vai' id='vai245.011' href='#vai245.011'>Vai 245.011</a> tato ’mātyairabhihitah—deva dūtaḥ preṣayitavyo viṣayanivāsī, sa devasya svayamevāgamiṣyati |<br>
<a class='ref vai' id='vai245.012' href='#vai245.012'>Vai 245.012</a> rājā āha—nāsau asmākamarhatyabhigantum, kiṃ tu vayamevārhāmastasyābhigantum |<br>
<a class='ref vai' id='vai245.013' href='#vai245.013'>Vai 245.013</a> api ca—<a class='ref vai' id='vai245.014' href='#vai245.014'>Vai 245.014</a> manye vajramayaṃ tasya dehaṃ śailopamādhikam |<br>
<a class='ref vai' id='vai245.015' href='#vai245.015'>Vai 245.015</a> śāstṛtulyopaguptasya yo hyājñāmākṣipennaraḥ (20)|<br>
<a class='ref vai' id='vai245.016' href='#vai245.016'>Vai 245.016</a> yāvadrājñā sthaviropaguptasya sakāśaṃ dūto na preṣitaḥ sthaviradarśanāyāgamiṣyāmīti |<br>
<a class='ref vai' id='vai245.017' href='#vai245.017'>Vai 245.017</a> sthaviropaguptaścintayati—yadi rājā āgamiṣyati, mahājanakāyasya pīḍā bhaviṣyati gocarasya ca |<br>
<a class='ref vai' id='vai245.018' href='#vai245.018'>Vai 245.018</a> tataḥ sthavireṇābhihitam—svayamevābhigamiṣyāmīti |<br>
tato rājñā sthaviropaguptasyārthe nauyānenāgamiṣyatīti yāvacca mathurām yāvacca pāṭaliputramantarānnausaṃkramo ’vasthāpitaḥ |<br>
<a class='ref vai' id='vai245.019' href='#vai245.019'>Vai 245.019</a> atha sthaviropagupto rājño ’śokasyānugrahārthamaṣṭādaśabhirarhatsahasraiḥ parivṛto nāvamabhiruhya pāṭaliputramanuprāptaḥ |<br>
<a class='ref vai' id='vai245.021' href='#vai245.021'>Vai 245.021</a> tato rājapuruṣai rājño ’śokasya niveditam—deva, diṣṭyā vardhasva |<br>
<a class='ref vai' id='vai245.022' href='#vai245.022'>Vai 245.022</a> anugrahārthaṃ tava sopaguptaścitteśvaraḥ śāsanakarṇadhāraḥ |<br>
<a class='ref vai' id='vai245.024' href='#vai245.024'>Vai 245.024</a> puraskṛtastīrṇabhavaughapāraiḥ sārdhaṃ samabhyāgata eṣa padmyām (21)|<br>
<a class='ref vai' id='vai245.026' href='#vai245.026'>Vai 245.026</a> śrutvā ca rājñā prītamanasā śatasahasramūlyo muktāhāraḥ svaśarīrādapanīya priyākhyāyino dattaḥ |<br>
<a class='ref vai' id='vai245.027' href='#vai245.027'>Vai 245.027</a> ghāṇṭikaṃ cāhūya kathayati—ghuṣyantāṃ pāṭaliputre ghaṇṭāḥ |<br>
sthaviropaguptasyāgamanaṃ nivedyatām |<br>
<a class='ref vai' id='vai245.028' href='#vai245.028'>Vai 245.028</a> vaktavyam—<a class='ref vai' id='vai245.029' href='#vai245.029'>Vai 245.029</a> utsṛjya dāridryamanarthamūlam yaḥ sphītaśobhāṃ śriyamicchatīha |<br>
<a class='ref vai' id='vai245.031' href='#vai245.031'>Vai 245.031</a> svargāpavargāya ca hetubhūtaṃ sa paśyatāṃ kāruṇikopaguptam (22)|<br>
yebhir na dṛṣṭo dvipadapradhānaḥ śāstā mahākāruṇikaḥ svayambhūḥ |<br>
<a class='ref vai' id='vai246.003' href='#vai246.003'>Vai 246.003</a> te śāstṛkalpaṃ sthaviropaguptaṃ paśyantyudāraṃ tribhavapradīpam (23)|<br>
<a class='ref vai' id='vai246.005' href='#vai246.005'>Vai 246.005</a> yāvadrājñā pāṭalipurre ghaṇṭāṃ ghoṣayitvā nagaraśobhāṃ ca kārayitvā ardhatṛtīyāni yojanāni gatvā sarvavādyena sarvapuṣpagandhamālyena sarvapauraiḥ sarvāmātyaiḥ saha sthaviropaguptaṃ pratyudgataḥ |<br>
<a class='ref vai' id='vai246.007' href='#vai246.007'>Vai 246.007</a> dadarśa rājā sthaviropaguptaṃ dūrata evāṣṭādaśabhirarhatsahasrairardhacandreṇopaguptam |<br>
<a class='ref vai' id='vai246.008' href='#vai246.008'>Vai 246.008</a> yadantaraṃ ca rājā sthaviropaguptamadrākṣīt, tadantaraṃ hastiskandhādavatīrya padmyāṃ nadītīramabhigamya ekaṃ pādaṃ nadītīre sthāpya dvitīyaṃ nauphalake sthaviropaguptaṃ sarvāṅgenānuparigṛhya nau<span class='supplied'>saṃkramād</span> uttāritavān |<br>
<a class='ref vai' id='vai246.010' href='#vai246.010'>Vai 246.010</a> uttārya ca mūlanikṛtta iva drumaḥ sarvaśarīreṇopaguptasya pādayor nipatito mukhatuṇḍakena ca pādau anuparimārjya utthāya dvau jānumaṇḍalau pṛthivītale nikṣipya kṛtāñjaliḥ sthaviropaguptaṃ nirīkṣamāṇa uvāca—<a class='ref vai' id='vai246.013' href='#vai246.013'>Vai 246.013</a> yadā mayā śatrugaṇānnihatya prāptā samudrābharaṇā saśailā |<br>
<a class='ref vai' id='vai246.015' href='#vai246.015'>Vai 246.015</a> ekātapatrā pṛthivī tadā me prītir na sā yā sthaviraṃ nirīkṣya (24)|<br>
<a class='ref vai' id='vai246.017' href='#vai246.017'>Vai 246.017</a> tvadvarśanānme dviguṇaḥ prasādaḥ saṃjāyate ’smin varaśāsanāgre |<br>
<a class='ref vai' id='vai246.019' href='#vai246.019'>Vai 246.019</a> tvadvarśanāccaiva pare ’pi śuddhyā dṛṣṭo mayādyāpratimaḥ svayambhūḥ (25)|<br>
<a class='ref vai' id='vai246.021' href='#vai246.021'>Vai 246.021</a> api ca |<br>
<a class='ref vai' id='vai246.022' href='#vai246.022'>Vai 246.022</a> śāntiṃ gate kāruṇike jinendre tvaṃ buddhakāryaṃ kuruṣe triloke |<br>
<a class='ref vai' id='vai246.024' href='#vai246.024'>Vai 246.024</a> naṣṭe jaganmohanimīlitākṣe tvamarkavajjñānavabhāsakartā (26)|<br>
<a class='ref vai' id='vai246.026' href='#vai246.026'>Vai 246.026</a> tvaṃ śāstṛkalpo jagadekacakṣuravavādakānāṃ pravaraḥ śaraṇyam |<br>
<a class='ref vai' id='vai246.028' href='#vai246.028'>Vai 246.028</a> vibho mamājñāṃ vada śīghramadya kartāsmi vākyaṃ śuddhasattvā (27)|<br>
atha sthaviropagupto dakṣiṇena pāṇinā rājānaṃ śirasi parimārjayannuvāca—<a class='ref vai' id='vai247.002' href='#vai247.002'>Vai 247.002</a> apramādena saṃpādya rājyaiśvaryaṃ pravartatām |<br>
<a class='ref vai' id='vai247.003' href='#vai247.003'>Vai 247.003</a> durlabhaṃ trīṇi ratnāni nityaṃ pūjaya pārthiva (28)|<br>
<a class='ref vai' id='vai247.004' href='#vai247.004'>Vai 247.004</a> api ca mahārāja tena tena bhagavatā tathāgatenārhatā samyaksambuddhena tava ca mama <span class='supplied'>ca</span> śāsanamupanyastaṃ sattvasārathivareṇa gaṇamadhye parīttaṃ paripālyam yatnato ’smābhiḥ |<br>
<a class='ref vai' id='vai247.005' href='#vai247.005'>Vai 247.005</a> rājā āha—sthavira, yathā ahaṃ nirdiṣṭo bhagavatā, tadevānuṣṭhīyate |<br>
<a class='ref vai' id='vai247.006' href='#vai247.006'>Vai 247.006</a> kṛtah?<a class='ref vai' id='vai247.007' href='#vai247.007'>Vai 247.007</a> stūpairvicitrairgiriśṛṅgakalpaiśchatradhvajaiścocchritaratnacitraiḥ |<br>
<a class='ref vai' id='vai247.009' href='#vai247.009'>Vai 247.009</a> saṃśobhitā me pṛthivī samantādvaistārikā dhātudharāḥ kṛtāśca (29)|<br>
<a class='ref vai' id='vai247.011' href='#vai247.011'>Vai 247.011</a> api ca |<br>
<a class='ref vai' id='vai247.012' href='#vai247.012'>Vai 247.012</a> ātmā putraṃ gṛhaṃ dārān pṛthivī kośameva ca |<br>
<a class='ref vai' id='vai247.013' href='#vai247.013'>Vai 247.013</a> na kiṃcidaparityaktaṃ dharmarājasya śāsane (30)|<br>
<a class='ref vai' id='vai247.014' href='#vai247.014'>Vai 247.014</a> sthaviropagupta āha—sādhu sādhu mahārāja, etadevānuṣṭheyam |<br>
kṛtah?<a class='ref vai' id='vai247.015' href='#vai247.015'>Vai 247.015</a> ye sāramupajīvanti kāyādbhogaiśca jīvikām |<br>
<a class='ref vai' id='vai247.016' href='#vai247.016'>Vai 247.016</a> gate kāle na śocanti iṣṭam yānti surālayam (31)|<br>
<a class='ref vai' id='vai247.017' href='#vai247.017'>Vai 247.017</a> yāvadrājā mahatā śrīsamudayena sthaviropaguptaṃ rājakule praveśayitvā sarvāṅgenānuparigṛhya prajñapta evāsane niṣādayāmāsa |<br>
<a class='ref vai' id='vai247.018' href='#vai247.018'>Vai 247.018</a> sthaviropaguptasya śarīraṃ mṛdu sumṛdu, tadyathā tūlapicurvā karpāsapicurvā |<br>
<a class='ref vai' id='vai247.019' href='#vai247.019'>Vai 247.019</a> atha rājā sthaviropaguptasya śarīrasaṃsparśamavagamya kṛtāñjaliruvāca—<a class='ref vai' id='vai247.020' href='#vai247.020'>Vai 247.020</a> mṛdūni te ’ṅgāni udārasattvā tūlopamāḥ kāśisamopamāśca |<br>
<a class='ref vai' id='vai247.022' href='#vai247.022'>Vai 247.022</a> ahaṃ tvadhanyaḥ kharakarkaśāṅgo niḥsparśagātraḥ paruṣāśrayaśca (32)|<br>
<a class='ref vai' id='vai247.024' href='#vai247.024'>Vai 247.024</a> sthavira uvāca—<a class='ref vai' id='vai247.025' href='#vai247.025'>Vai 247.025</a> dānaṃ manāpaṃ suśubhaṃ praṇītaṃ dattaṃ mayā hyapratipudgalasya |<br>
<a class='ref vai' id='vai247.027' href='#vai247.027'>Vai 247.027</a> na pāṃśudānaṃ hi mayā pradattam yathā tvayādāyi tathāgatasya (33)|<br>
<a class='ref vai' id='vai247.029' href='#vai247.029'>Vai 247.029</a> rājā āha—sthavira,<a class='ref vai' id='vai247.030' href='#vai247.030'>Vai 247.030</a> bālabhāvādahaṃ pūrvaṃ kṣetraṃ prāpya hyanuttaram |<br>
<a class='ref vai' id='vai247.031' href='#vai247.031'>Vai 247.031</a> pāṃśūn ropitavāṃstatra phalam yasyedṛśaṃ mama (34)|<br>
atha sthaviro rājānaṃ saṃharṣayannuvāca—mahārāja,<a class='ref vai' id='vai248.002' href='#vai248.002'>Vai 248.002</a> paśya kṣetrasya mahātmayaṃ pāṃśuryatra viruhyate |<br>
<a class='ref vai' id='vai248.003' href='#vai248.003'>Vai 248.003</a> rājaśrīryena te prāptā ādhipatyamanuttaram (35)|<br>
<a class='ref vai' id='vai248.004' href='#vai248.004'>Vai 248.004</a> śrutvā ca rājā vismayotkullanetro ’mātyānāhūyovāca—<a class='ref vai' id='vai248.005' href='#vai248.005'>Vai 248.005</a> balacakravartirājyaṃ prāptaṃ me pāṃśudānamātreṇa |<br>
<a class='ref vai' id='vai248.006' href='#vai248.006'>Vai 248.006</a> kena bhagavān bhavanto nārcayitavyaḥ prayatnena (36)|<br>
<a class='ref vai' id='vai248.007' href='#vai248.007'>Vai 248.007</a> atha rājā sthaviropaguptasya pādayor nipatyovāca—sthavira, ayaṃ me manoratho ye bhagavatā buddhena pradeśā adhyuṣitāstānarceyam, cihnāni ca kuryāṃ paścimasyāṃ janatāyāmanugrahārtham |<br>
<a class='ref vai' id='vai248.009' href='#vai248.009'>Vai 248.009</a> āha ca—ye buddhena bhagavatā pradeśā adhyuṣitāḥ, tānarcayannahaṃ gatvā cihnāni caiva kuryāṃ paścimāṃ janatāmanukampārtham |<br>
<a class='ref vai' id='vai248.010' href='#vai248.010'>Vai 248.010</a> sthavira uvāca—sādhu sādhu mahārāja, śobhanaste cittotpādaḥ |<br>
<a class='ref vai' id='vai248.011' href='#vai248.011'>Vai 248.011</a> ahaṃ pradarśayiṣyāmyadhunā |<br>
<a class='ref vai' id='vai248.012' href='#vai248.012'>Vai 248.012</a> ye tenādhyuṣitā deśāstānnamasye kṛtāñjaliḥ |<br>
<a class='ref vai' id='vai248.013' href='#vai248.013'>Vai 248.013</a> gatvā cihnāni teṣveva kariṣyāmi na saṃśayaḥ (37)|<br>
<a class='ref vai' id='vai248.014' href='#vai248.014'>Vai 248.014</a> atha rājā caturaṅgabalakāyaṃ saṃnāhya gandhamālyapuṣpamādāya sthaviropaguptasahāyaḥ saṃprasthitaḥ |<br>
<a class='ref vai' id='vai248.015' href='#vai248.015'>Vai 248.015</a> atha sthaviropagupto rājānamaśokaṃ sarvaprathamena lumbinīvanaṃ praveśayitvā dakṣiṇaṃ hastamabhiprasāryovāca—asmin mahārāja pradeśe bhagavāñ jātaḥ |<br>
<a class='ref vai' id='vai248.016' href='#vai248.016'>Vai 248.016</a> āha ca—<a class='ref vai' id='vai248.017' href='#vai248.017'>Vai 248.017</a> idaṃ hi prathamaṃ caityaṃ buddhasyottamacakṣuṣaḥ |<br>
<a class='ref vai' id='vai248.018' href='#vai248.018'>Vai 248.018</a> jātamātreha sa muniḥ prakrāntaḥ saptapadaṃ bhuvi (38)|<br>
<a class='ref vai' id='vai248.019' href='#vai248.019'>Vai 248.019</a> caturdiśamabalokya vācaṃ bhāṣitavān purā |<br>
<a class='ref vai' id='vai248.020' href='#vai248.020'>Vai 248.020</a> iyaṃ me paścimā jātirgarbhāvāsaśca paścimaḥ (39)|<br>
<a class='ref vai' id='vai248.021' href='#vai248.021'>Vai 248.021</a> atha rājā sarvaśarīreṇa tatra pādayor nipatya utthāya kṛtāñjaliḥ prarudannuvāca—<a class='ref vai' id='vai248.022' href='#vai248.022'>Vai 248.022</a> dhanyāste kṛtapuṇyai(ṇyā)śca yairdṛṣṭaḥ sa mahāmuniḥ |<br>
<a class='ref vai' id='vai248.023' href='#vai248.023'>Vai 248.023</a> prajātaḥ saṃśrutā yaiśca vācastasya manoramāḥ (40)|<br>
<a class='ref vai' id='vai248.024' href='#vai248.024'>Vai 248.024</a> atha sthaviro rājñaḥ prasādavṛddhyarthamuvāca—mahārāja, kiṃ drakṣyasi tāṃ devatām?<a class='ref vai' id='vai248.025' href='#vai248.025'>Vai 248.025</a> yayā dṛṣṭaḥ prajāyansa vane ’smin vadatāṃ varaḥ |<br>
<a class='ref vai' id='vai248.026' href='#vai248.026'>Vai 248.026</a> tramamāṇaḥ padān sapta śrutā vāco yayā muneḥ (41)|<br>
<a class='ref vai' id='vai248.027' href='#vai248.027'>Vai 248.027</a> rājā āha—paraṃ sthavira drakṣyāmi |<br>
atha sthaviropagupto yasya vṛkṣasya śākhamavalambya devī mahāmāyā prasūtā, tena dakṣiṇahastamabhiprasāryovāca—<a class='ref vai' id='vai248.029' href='#vai248.029'>Vai 248.029</a> naivāsikā yā ihāśokavṛkṣe saṃbuddhadarśinī yā devakanyā |<br>
<a class='ref vai' id='vai248.031' href='#vai248.031'>Vai 248.031</a> sākṣādasau darśayatu svadehaṃ rājño hyaśokasya <span class='supplied'>manah</span>prasādavṛddhyai (42)|<br>
yāvat sā devatā svarūpeṇa sthaviropaguptasamīpe sthitvā kṛtāñjaliruvāca—sthavira, kimājñāpayasi? atha sthaviro rājānāmaśokamuvāca—mahārāja, iyaṃ sā devatā, yayā dṛṣṭo bhagavāñ jāyamānaḥ |<br>
<a class='ref vai' id='vai249.003' href='#vai249.003'>Vai 249.003</a> atha rājā kṛtāñjalistāṃ devatāmuvāca—<a class='ref vai' id='vai249.004' href='#vai249.004'>Vai 249.004</a> dṛṣṭastvayā lakṣaṇabhūṣitāṅgaḥ prajāyamānaḥ kamalāyatākṣaḥ |<br>
<a class='ref vai' id='vai249.006' href='#vai249.006'>Vai 249.006</a> śrutvāstvayā tasya nararṣabhasya vāco manojñāḥ prathamā vane ’smin (43)|<br>
<a class='ref vai' id='vai249.008' href='#vai249.008'>Vai 249.008</a> devatā prāha—mayā hi dṛṣṭaḥ kanakāvadātaḥ prajāyamāno dvipadapradhānaḥ |<br>
<a class='ref vai' id='vai249.011' href='#vai249.011'>Vai 249.011</a> padāni sapta kramāṇa eva śrutā ca vācamapi tasya śāstuḥ (44)|<br>
<a class='ref vai' id='vai249.013' href='#vai249.013'>Vai 249.013</a> rājā āha—kathaya devate, kīdṛśī bhagavato jāyamānasya śrīrbabhūveti |<br>
devatā prāha—na śakyaṃ mayā vāgbhiḥ saṃprakāśayitum |<br>
<a class='ref vai' id='vai249.014' href='#vai249.014'>Vai 249.014</a> api tu saṃkṣepataḥ śṛṇu—<a class='ref vai' id='vai249.015' href='#vai249.015'>Vai 249.015</a> vinirmitābhā kanakāvadātā sendre triloke nayanābhirāmā |<br>
<a class='ref vai' id='vai249.017' href='#vai249.017'>Vai 249.017</a> sasāgarāntā ca mahī saśailā mahārṇavasthā iva nauścāla (45)|<br>
<a class='ref vai' id='vai249.019' href='#vai249.019'>Vai 249.019</a> yāvadrājñā jātyāṃ śatasahasraṃ dattam |<br>
caityaṃ ca pratiṣṭhāpya rājā prakrāntaḥ |<br>
|<br>
<a class='ref vai' id='vai249.020' href='#vai249.020'>Vai 249.020</a> atha sthaviropagupto rājānaṃ kapilavastu nivedayitvā dakṣiṇahastamabhiprasāryovāca—asmin pradeśe mahārāja bodhisattvo rājñaḥ śuddhodanasyopanāmitaḥ |<br>
<a class='ref vai' id='vai249.021' href='#vai249.021'>Vai 249.021</a> taṃ dvātriṃśatā mahāpuruṣalakṣaṇālaṃkṛtaśarīramasecanakadarśanaṃ ca dṛṣṭvā rājā sarvaśarīreṇa bodhisattvasya pādayor nipatitaḥ |<br>
<a class='ref vai' id='vai249.023' href='#vai249.023'>Vai 249.023</a> idaṃ mahārāja śākyavardhaṃ nāma devakulam |<br>
atra bodhisattvo jātamātra upanīto devamarcayiṣyatīti |<br>
<a class='ref vai' id='vai249.024' href='#vai249.024'>Vai 249.024</a> sarvadevatāśca bodhisattvasya pādayor nipatitāḥ |<br>
tato rājñā śuddhodanena bodhisattvo devatānāmapyayaṃ deva iti tena bodhisattvasya devātideva iti nāmadheyaṃ kṛtam |<br>
<a class='ref vai' id='vai249.025' href='#vai249.025'>Vai 249.025</a> asmin pradeśe mahārāja bodhisattvo brāhmaṇānāṃ naimittikānāṃ vipaścikānāmupadarśitaḥ |<br>
<a class='ref vai' id='vai249.026' href='#vai249.026'>Vai 249.026</a> asmin pradeśe asitena ṛṣiṇā nirdiṣṭo buddho loke bhaviṣyatīti |<br>
<a class='ref vai' id='vai249.027' href='#vai249.027'>Vai 249.027</a> asmin pradeśe mahārāja mahāprajāpatyā saṃvardhitaḥ |<br>
<a class='ref vai' id='vai249.028' href='#vai249.028'>Vai 249.028</a> asmin pradeśe lipijñānaṃ śikṣāpitaḥ |<br>
asmin pradeśe hastigrīvāyāmaśvapṛṣṭhe rathe śaradhanurgrahe tomaragrahe ’ṅkuśagrahe kulānurūpāsu vidyāsu pāragaḥ saṃvṛttaḥ |<br>
<a class='ref vai' id='vai249.030' href='#vai249.030'>Vai 249.030</a> iyaṃ bodhisattvasya vyāyāmaśālā babhūva |<br>
asmin pradeśe mahārāja bodhisattvo devatāśatasahasraiḥ parivṛtaḥ ṣaṣṭibhiḥ strīsahasraiḥ sārdhaṃ ratimanubhūtavān |<br>
<a class='ref vai' id='vai249.031' href='#vai249.031'>Vai 249.031</a> asmin pradeśe bodhisattvo jīrṇāturamṛtasaṃdarśanodvigno vanaṃ saṃśritaḥ |<br>
<a class='ref vai' id='vai249.032' href='#vai249.032'>Vai 249.032</a> asmin pradeśe jambucchāyāyāṃ niṣadya viviktam <a class='ref vai' id='vai250.000' href='#vai250.000'>Vai 250.000</a>pāpakairakuśalairdharmaiḥ savitarkaṃ savicāraṃ vivekajaṃ prītisukhamanāśravasadṛśaṃ prathamadhyānaṃ samāpannaḥ |<br>
<a class='ref vai' id='vai250.002' href='#vai250.002'>Vai 250.002</a> atha pariṇate madhyāhne atikrānte bhaktakālasamaye bhaktakālasamaye anyeṣāṃ vṛkṣāṇāṃ chāyā prācīnaniṃnā prācīnapravaṇā prācīnaprāgbhārā, jamucchāyā bodhisattvasya kāyaṃ na jahāti |<br>
<a class='ref vai' id='vai250.003' href='#vai250.003'>Vai 250.003</a> dṛṣṭvā ca punā rājā śuddhodanaḥ sarvaśarīreṇa bodhisattvasya pādayor nipatitaḥ |<br>
<a class='ref vai' id='vai250.004' href='#vai250.004'>Vai 250.004</a> anena dvāreṇa bodhisattvo devatāśatasahasraiḥ parivṛto ’rdharāteḥ kapilavastuno nirgataḥ |<br>
<a class='ref vai' id='vai250.005' href='#vai250.005'>Vai 250.005</a> asmin pradeśe bodhisattvena cchandakasyāśvamābharaṇāni ca datvā pratinivartitaḥ |<br>
<a class='ref vai' id='vai250.006' href='#vai250.006'>Vai 250.006</a> āha ca—<a class='ref vai' id='vai250.007' href='#vai250.007'>Vai 250.007</a> chandābharaṇānyaśvaṃ ca asmin pratinivartitaḥ |<br>
<a class='ref vai' id='vai250.008' href='#vai250.008'>Vai 250.008</a> nirupasthāyiko vīraḥ praviṣṭhaikastapovanam (46)|<br>
<a class='ref vai' id='vai250.009' href='#vai250.009'>Vai 250.009</a> asmin pradeśe bodhisattvo lubdhakasakāśāt kāśikairvastraiḥ kāṣāyāṇi vastrāṇi grahāya pravrajitaḥ |<br>
<a class='ref vai' id='vai250.010' href='#vai250.010'>Vai 250.010</a> asmin pradeśe bhārgaveṇāśrameṇopanimantritaḥ |<br>
asmin pradeśe bodhisattvo rājñā bimbisāreṇārgharājyenopanimantritaḥ |<br>
<a class='ref vai' id='vai250.011' href='#vai250.011'>Vai 250.011</a> asmin pradeśe ārāḍodrakamabhigataḥ |<br>
āha ca—<a class='ref vai' id='vai250.012' href='#vai250.012'>Vai 250.012</a> udrakārāḍakā nāma ṛṣayo ’smiṃstapovane |<br>
<a class='ref vai' id='vai250.013' href='#vai250.013'>Vai 250.013</a> adhigatācāryasattvena puruṣendreṇa tāpitā (47)|<br>
<a class='ref vai' id='vai250.014' href='#vai250.014'>Vai 250.014</a> asmin pradeśe bodhisattvena ṣaḍvarṣāṇi duṣkaraṃ cīrṇam |<br>
āha ca—<a class='ref vai' id='vai250.015' href='#vai250.015'>Vai 250.015</a> ṣaḍvarṣāṇi hi kaṭukaṃ tapastaptvā mahāmuniḥ |<br>
<a class='ref vai' id='vai250.016' href='#vai250.016'>Vai 250.016</a> nāyaṃ mārgo hyabhijñāya iti jñātvā samutsṛjet (48)|<br>
<a class='ref vai' id='vai250.017' href='#vai250.017'>Vai 250.017</a> asmin pradeśe bodhisattvena nandāyā nandabalāyāśca grāmikaduhitryoḥ sakāśāt ṣoḍaśaguṇitaṃ madhupāyasaṃ parimuktam |<br>
<a class='ref vai' id='vai250.018' href='#vai250.018'>Vai 250.018</a> āha ca—<a class='ref vai' id='vai250.019' href='#vai250.019'>Vai 250.019</a> asmin pradeśe nandāyā bhuktvā ca madhupāyasam |<br>
<a class='ref vai' id='vai250.020' href='#vai250.020'>Vai 250.020</a> bodhimūlaṃ mahāvīro jagāma vadatāṃ varaḥ (49)|<br>
<a class='ref vai' id='vai250.021' href='#vai250.021'>Vai 250.021</a> asmin pradeśe bodhisattvaḥ kālikena nāgarājena bodhisamūlamabhigacchan saṃstutaḥ |<br>
<a class='ref vai' id='vai250.022' href='#vai250.022'>Vai 250.022</a> āha ca—<a class='ref vai' id='vai250.023' href='#vai250.023'>Vai 250.023</a> kālikabhujagendreṇa saṃstuto vadatāṃ varaḥ |<br>
<a class='ref vai' id='vai250.024' href='#vai250.024'>Vai 250.024</a> prayāto ’nena mārgeṇa bodhimaṇḍe ’mṛtārthinaḥ (50)|<br>
<a class='ref vai' id='vai250.025' href='#vai250.025'>Vai 250.025</a> atha rājā sthavirasya pādayor nipatya kṛtāñjaliruvāca—<a class='ref vai' id='vai250.026' href='#vai250.026'>Vai 250.026</a> api paśyema nāgendram yena dṛṣṭastathāgataḥ |<br>
<a class='ref vai' id='vai250.027' href='#vai250.027'>Vai 250.027</a> vrajāno ’nena mārgeṇa mattanāgendravikramaḥ (51)|<br>
<a class='ref vai' id='vai250.028' href='#vai250.028'>Vai 250.028</a> atha kāliko nāgarājaḥ sthavirasamīpe sthitvā kṛtāñjaliruvāca—sthavira, kimājñāpayasīti |<br>
<a class='ref vai' id='vai250.029' href='#vai250.029'>Vai 250.029</a> atha sthaviro rājānamuvāca—ayaṃ sa mahārāja kāliko nāgarājā yena bhagavānanena mārgeṇa bodhimūlaṃ nirgacchan saṃstutaḥ |<br>
<a class='ref vai' id='vai250.030' href='#vai250.030'>Vai 250.030</a> atha rājā kṛtāñjaliḥ kālikaṃ nāgarājamuvāca—dṛṣṭastvā jvalitakāñcanatulyavarṇaḥ śāstā mamāpratisamaḥ śaradenduvaktraḥ |<br>
<a class='ref vai' id='vai251.003' href='#vai251.003'>Vai 251.003</a> ākhyāhi me daśabalasya guṇaikadeśaṃ tatkīdṛśī vada bhavan sugate tadānīm (52)|<br>
<a class='ref vai' id='vai251.005' href='#vai251.005'>Vai 251.005</a> kālika uvāca—na śakyaṃ vigbhiḥ saṃprakāśayitum |<br>
api tu saṃkṣepaṃ śṛṇu—<a class='ref vai' id='vai251.006' href='#vai251.006'>Vai 251.006</a> caraṇatalaparāhatā saśailā avanistadā pracacāla ṣaṭvikāram |<br>
<a class='ref vai' id='vai251.008' href='#vai251.008'>Vai 251.008</a> ravikiraṇaprabhādhikā nṛloke sugataśaśidyutisaṃnibhā manojñā (53)|<br>
<a class='ref vai' id='vai251.010' href='#vai251.010'>Vai 251.010</a> yāvadrājā caityaṃ pratiṣṭhāpya prakrāntaḥ |<br>
atha sthaviropagupto rājānaṃ bodhimūlamupanāmayitvā dakṣiṇaṃ karamabhiprasāryovāca—asmin pradeśe mahārāja bodhisattvena mahāmaitrīsahāyena sakalaṃ mārabalaṃ jitvā anuttarā samyaksambodhirabhisambuddhā |<br>
<a class='ref vai' id='vai251.012' href='#vai251.012'>Vai 251.012</a> āha ca—<a class='ref vai' id='vai251.013' href='#vai251.013'>Vai 251.013</a> iha munivṛṣabheṇa bodhimūle namucibalaṃ vikṛtaṃ nirastamāśu |<br>
<a class='ref vai' id='vai251.015' href='#vai251.015'>Vai 251.015</a> idamamṛtamudāramagryabodhiṃ hyadhigatamapratipudgalena tena (54)|<br>
<a class='ref vai' id='vai251.017' href='#vai251.017'>Vai 251.017</a> yāvadrājñā bodhau śatasahasraṃ dattam |<br>
caityaṃ ca pratiṣṭhāpya rājā prakrāntaḥ |<br>
atha sthaviropagupto rājānamaśokamuvāca—asmin pradeśe bhagavāṃś caturṇāṃ mahārājānāṃ sakāśāccatvāri śailamayāni pātrāṇi grahāyaikaṃ pātramadhimuktam |<br>
<a class='ref vai' id='vai251.019' href='#vai251.019'>Vai 251.019</a> asmin pradeśe trapuṣabhillikayorvaṇijorapi piṇḍapātraḥ pratigṛhītaḥ |<br>
<a class='ref vai' id='vai251.020' href='#vai251.020'>Vai 251.020</a> asmin pradeśe bhagavān vāraṇasīmabhigacchannupagenājīvikena saṃstutaḥ |<br>
<a class='ref vai' id='vai251.021' href='#vai251.021'>Vai 251.021</a> yāvat sthaviro rājānam ṛṣivadana(patana?)mupanīya dakṣiṇaṃ hastamabhiprasāryovāca—asmin pradeśe mahārāja bhagavatā triparivartaṃ dvādaśākāraṃ dharmyaṃ dharmacakraṃ pravarjitatam |<br>
<a class='ref vai' id='vai251.023' href='#vai251.023'>Vai 251.023</a> āha ca—<a class='ref vai' id='vai251.024' href='#vai251.024'>Vai 251.024</a> śubhaṃ dharmamayaṃ cakraṃ saṃsāravinivartaye |<br>
<a class='ref vai' id='vai251.025' href='#vai251.025'>Vai 251.025</a> asmin pradeśe nāthena pravarjitamanuttaram (55)|<br>
<a class='ref vai' id='vai251.026' href='#vai251.026'>Vai 251.026</a> asmin pradeśe jaṭilasahasraṃ pravrajitam |<br>
asmin pradeśe rājño bimbisārasya dharmaṃ deśitam |<br>
<a class='ref vai' id='vai251.027' href='#vai251.027'>Vai 251.027</a> rājñā ca bimbisāreṇa satyāni dṛṣṭāni, aśītibhiśca devatāsahasrairanekaiśca māgadhakairbrāhmaṇagṛhapatisahasraiḥ |<br>
<a class='ref vai' id='vai251.028' href='#vai251.028'>Vai 251.028</a> asmin pradeśe bhagavatā śakrasya devendrasya dharmo deśitaḥ, śakreṇa ca satyāni dṛṣṭānyaśītibhiśca devatāsahasraiḥ |<br>
<a class='ref vai' id='vai251.029' href='#vai251.029'>Vai 251.029</a> asmin pradeśe mahāprātihāryaṃ vidarśitam |<br>
<a class='ref vai' id='vai251.030' href='#vai251.030'>Vai 251.030</a> asmin pradeśe bhagavān deveṣu trāyastriṃśoṣu varṣā māturjanayitryā dharmam <a class='ref vai' id='vai252.000' href='#vai252.000'>Vai 252.000</a>deśayitvā devagaṇaparivṛto ’vatīrṇaḥ |<br>
<a class='ref vai' id='vai252.001' href='#vai252.001'>Vai 252.001</a> vistareṇa yāvat sthaviro rājānamaśokaṃ kuśinagarīmupanāmayitvā dakṣiṇaṃ karatalamabhiprasāryovāca—asmin pradeśe mahārāja bhagavān sakalaṃ buddhakāryaṃ kṛtvā nirupadhiśeṣe nirvāṇadhātau parinivṛtaḥ |<br>
<a class='ref vai' id='vai252.003' href='#vai252.003'>Vai 252.003</a> āha ca—<a class='ref vai' id='vai252.004' href='#vai252.004'>Vai 252.004</a> lokaṃ sadevamanujāsurayakṣanāgamakṣayyadharmavinaye matimān vinīya |<br>
<a class='ref vai' id='vai252.005' href='#vai252.005'>Vai 252.005</a> vaineyasattvavirahānupaśāntabuddhiḥ śāntiṃ gataḥ paramakāruṇiko maharṣiḥ (56)|<br>
<a class='ref vai' id='vai252.008' href='#vai252.008'>Vai 252.008</a> śrutvā ca rājā mūrchitaḥ patitaḥ |<br>
yāvajjalapariṣekaṃ kṛtvotthāpitaḥ |<br>
atha rājā kathaṃcit saṃjñāmupalabhya parivirvāṇe śatasahasraṃ datvā caityaṃ pratiṣṭhāpya pādayor nipatyovāca—sthavira, ayaṃ me mano rathah—ye ca bhagavatā śrāvakā agratāyāṃ nirdiṣṭāḥ, teṣāṃ śarīrapūjāṃ kariṣyāmīti |<br>
<a class='ref vai' id='vai252.011' href='#vai252.011'>Vai 252.011</a> sthavira uvāca—sādhu sādhu mahārāja |<br>
śobhanaste cittotpādaḥ |<br>
sthaviro rājānamaśokaṃ jetavanaṃ praveśayitvā dakṣiṇaṃ karamabhiprasāryovāca—ayaṃ mahārāja sthaviraśāriputrasya stūpaḥ |<br>
<a class='ref vai' id='vai252.013' href='#vai252.013'>Vai 252.013</a> triyatāmasyārcanāmiti |<br>
rājā āha—ke tasya tasya guṇā babhūvah? sthavira uvāca—sa hi dvitīyaśāstā dharmasenādhipatirdharmacakraparavartanaḥ prajñāvatāmagro nirdiṣṭo bhagavatā |<br>
<a class='ref vai' id='vai252.016' href='#vai252.016'>Vai 252.016</a> sarvalokasya yā prajñā sthāpayitvā tathāgatam |<br>
<a class='ref vai' id='vai252.017' href='#vai252.017'>Vai 252.017</a> śāriputrasya prajñāyāḥ kalāṃ nārhati ṣoḍaśīm (57)|<br>
<a class='ref vai' id='vai252.018' href='#vai252.018'>Vai 252.018</a> āha ca—<a class='ref vai' id='vai252.019' href='#vai252.019'>Vai 252.019</a> saddharmacakramatulam yajjinena pravartitam |<br>
<a class='ref vai' id='vai252.020' href='#vai252.020'>Vai 252.020</a> anuvṛttaṃ hi tattena śāriputreṇa dhīmatā (58)|<br>
<a class='ref vai' id='vai252.021' href='#vai252.021'>Vai 252.021</a> kastasya sādhu buddhānyaḥ puruṣaḥ śāradvatasyeha |<br>
<a class='ref vai' id='vai252.022' href='#vai252.022'>Vai 252.022</a> jñātvā guṇagaṇanidhiṃ vaktuṃ śaknoti niravaśeṣāt (59)|<br>
<a class='ref vai' id='vai252.023' href='#vai252.023'>Vai 252.023</a> tato rājā prītamanāḥ sthaviraśāradvatīputrastūpe śatasahasraṃ datvā kṛtājñaliruvāca—<a class='ref vai' id='vai252.024' href='#vai252.024'>Vai 252.024</a> śāradvatīputramahaṃ bhaktyā vande vimuktabhavasaṅgam |<br>
<a class='ref vai' id='vai252.025' href='#vai252.025'>Vai 252.025</a> lokaprakāśakīrti jñānavatāmuttamaṃ vīram (60)|<br>
<a class='ref vai' id='vai252.026' href='#vai252.026'>Vai 252.026</a> yāvat sthaviropaguptaḥ sthaviramahāmaudgalyāyanasya stūpamupadarśannuvāca—idaṃ mahārāja sthaviramahāmaudgalyāyanasya stūpam |<br>
<a class='ref vai' id='vai252.027' href='#vai252.027'>Vai 252.027</a> triyatāmasyārcanamiti |<br>
rājā āha—ke tasya guṇā babhūvuriti? sthavira uvāca—sa hi ṛddhimatāmagro nirdiṣṭo bhagavatā, yena dakṣiṇena pādāṅguṣṭhena śakrasya devendrasya vaijayantaḥ prāsādaḥ prakampitaḥ, nandopanandau nāgarājānau vinītau |<br>
<a class='ref vai' id='vai252.030' href='#vai252.030'>Vai 252.030</a> āha ca—śakrasya yena bhavanaṃ pādāṅguṣṭhena kampitam |<br>
<a class='ref vai' id='vai253.002' href='#vai253.002'>Vai 253.002</a> pūjanīyaḥ prayatnena kolitaḥ sa dvijottam (61)|<br>
<a class='ref vai' id='vai253.003' href='#vai253.003'>Vai 253.003</a> bhujageśvarau pratibhayau dāntau tau yanātidurgamau |<br>
<a class='ref vai' id='vai253.004' href='#vai253.004'>Vai 253.004</a> loke kastasya śuddhabuddheḥ pāraṃ gacchedguṇārṇavasya (62)|<br>
<a class='ref vai' id='vai253.005' href='#vai253.005'>Vai 253.005</a> yāvadrājā mahāmaudgalyāyanasya stūpe śatasahasraṃ datvā kṛtāñjaliruvāca—<a class='ref vai' id='vai253.006' href='#vai253.006'>Vai 253.006</a> ṛddhimatāmagro yo janmajarāśokaduḥkhanirmuktaḥ |<br>
<a class='ref vai' id='vai253.007' href='#vai253.007'>Vai 253.007</a> maudgalyāyanamahaṃ vande mūrdhnā praṇipatya vikhyātam (63)|<br>
<a class='ref vai' id='vai253.008' href='#vai253.008'>Vai 253.008</a> yāvat sthaviropaguptaḥ sthaviramahākāśyapasya stūpam… |<br>
triyatāmasyārcanamiti |<br>
rājā āha—ke tasya guṇā babhūvah? sthavira uvāca—sa hi mahātmā alpecchānāṃ saṃtuṣṭānāṃ dhutaguṇavāditāmagro nirdiṣṭo bhagavatā, ardhāsanenopanimantritaḥ, śvetacīvareṇācchāditaḥ, dīnāturagrāhakaḥ śāstanasaṃdhārakaśceti |<br>
<a class='ref vai' id='vai253.011' href='#vai253.011'>Vai 253.011</a> āha ca—<a class='ref vai' id='vai253.012' href='#vai253.012'>Vai 253.012</a> puṇyakṣetramudāraṃ cīnāturagrāhako nirāyāsaḥ |<br>
<a class='ref vai' id='vai253.013' href='#vai253.013'>Vai 253.013</a> sarvajñacīvaradharaḥ śāsanasaṃdhārako matimān (64)|<br>
<a class='ref vai' id='vai253.014' href='#vai253.014'>Vai 253.014</a> kastasya gurormanujo vaktuṃ śakto guṇānniravaśeṣān |<br>
<a class='ref vai' id='vai253.015' href='#vai253.015'>Vai 253.015</a> āsanavarasya sumatiryasya jano dattavānardham (65)|<br>
<a class='ref vai' id='vai253.016' href='#vai253.016'>Vai 253.016</a> tato rājā aśokaḥ sthaviramahākāśyapasya stūpe datvā kṛtāñjaliruvāca—<a class='ref vai' id='vai253.017' href='#vai253.017'>Vai 253.017</a> parvataguhānilāyaṃ vairaparānmukhaṃ praśamayuktam |<br>
<a class='ref vai' id='vai253.018' href='#vai253.018'>Vai 253.018</a> saṃtoṣaguṇavivṛddhaṃ vande khalu kāśyapaṃ sthaviram (66)|<br>
<a class='ref vai' id='vai253.019' href='#vai253.019'>Vai 253.019</a> yāvat sthaviropaguptaḥ sthaviravatkulasya stūpaṃ darśayannuvāca—idaṃ mahārāja sthavirabatkulasya stūpam |<br>
<a class='ref vai' id='vai253.020' href='#vai253.020'>Vai 253.020</a> triyatāmarcanamiti |<br>
rājā āha—ke tasya guṇā babhūvuriti? sthavira uvāca—sa mahātmā alpābādhānāmagro nirdiṣṭo bhagavatā |<br>
<a class='ref vai' id='vai253.021' href='#vai253.021'>Vai 253.021</a> api ca |<br>
na tena kasyaciddvīpadikā gāthā śrāvatī |<br>
<a class='ref vai' id='vai253.022' href='#vai253.022'>Vai 253.022</a> rājā āha—dīyatāmatra kākaṇiḥ |<br>
yāvadamātyairabhihitah—deva, kimarthaṃ tulyeṣvavasthiteṣvatra kākāṇī dīyata iti? rājā āha—śrūyatāmatrābhiprāyo mama—<a class='ref vai' id='vai253.024' href='#vai253.024'>Vai 253.024</a> ājñāpradīpena manogṛhasthaṃ hataṃ tamo yadyapi kṛtaṃ hi tena yathā kṛtaṃ sattvahitaṃ tadanyaiḥ (67)|<br>
<a class='ref vai' id='vai253.028' href='#vai253.028'>Vai 253.028</a> sā pratyāhatā tasyaiva rājñaḥ pādamūle nipatitā |<br>
yāvadamātyā vismitā ūcuh—aho tasya mahātmano ’lpecchatā babhūva |<br>
<a class='ref vai' id='vai253.029' href='#vai253.029'>Vai 253.029</a> anayāpyanarthī |<br>
yāvat sthaviropaguptaḥ sthavirānandasya stūpamupadarśayannuvāca—idaṃ sthavirānandasya stūpam |<br>
<a class='ref vai' id='vai253.030' href='#vai253.030'>Vai 253.030</a> triyatāmasyārcanamiti |<br>
rājā āha—ke tasya guṇā babhūvuriti |<br>
<a class='ref vai' id='vai253.031' href='#vai253.031'>Vai 253.031</a> sthavira uvāca—sa hi bhagavata upasthāyako babhuva, bahuśrutānāmagryaḥ pravacanagrāhakaśceti |<br>
<a class='ref vai' id='vai253.032' href='#vai253.032'>Vai 253.032</a> āha ca—munipatrarakṣaṇapaṭuḥ smṛtidhṛtimatiniścitaḥ śrutasamudraḥ |<br>
<a class='ref vai' id='vai254.002' href='#vai254.002'>Vai 254.002</a> vispaṣṭamadhuravacanaḥ suranaramahitaḥ sadānandaḥ (68)|<br>
<a class='ref vai' id='vai254.003' href='#vai254.003'>Vai 254.003</a> saṃbuddhacittakuśalaḥ sarvatra vicakṣaṇo guṇakaraṇḍaḥ |<br>
<a class='ref vai' id='vai254.004' href='#vai254.004'>Vai 254.004</a> jinasaṃstuto jitaraṇo suranaramahitaḥ sadānandaḥ (69)|<br>
<a class='ref vai' id='vai254.005' href='#vai254.005'>Vai 254.005</a> yāvadrājñā tasya stūpe koṭirdattā |<br>
yāvadamātyairabhihitah—kimarthamayaṃ deva sarveṣāṃ sakāśādadhikataraṃ pūjyate? rājā āha—śrūyatāmabhiprāyah—<a class='ref vai' id='vai254.007' href='#vai254.007'>Vai 254.007</a> yattaccharīraṃ vadatāṃ varasya dharmātmano dharmamayaṃ viśuddham |<br>
<a class='ref vai' id='vai254.009' href='#vai254.009'>Vai 254.009</a> taddhāritaṃ tena viśokanāṃnā tasmādviśeṣeṇa sa pūjanīyaḥ (70)|<br>
<a class='ref vai' id='vai254.011' href='#vai254.011'>Vai 254.011</a> dharmapradīpo jvalati prajāsu kleśāndhakārāntakaro yadadya |<br>
<a class='ref vai' id='vai254.013' href='#vai254.013'>Vai 254.013</a> tattatprabhāvātsugatendrasūnostasmādviśeṣeṇa sa pūjanīyaḥ (71)|<br>
<a class='ref vai' id='vai254.015' href='#vai254.015'>Vai 254.015</a> yadā samudraṃ salilaṃ samudre kurvīta kaścinna hi goṣpadena |<br>
<a class='ref vai' id='vai254.017' href='#vai254.017'>Vai 254.017</a> nāthena taddharmamavekṣya bhāvaṃ sūtrāntako ’yaṃ sthavire ’bhiṣiktaḥ (72)|<br>
<a class='ref vai' id='vai254.019' href='#vai254.019'>Vai 254.019</a> atha rājā sthavirāṇāṃ stūpārcanaṃ kṛtvā sthaviropaguptasya pādayor nipatya prītimanā uvāca—<a class='ref vai' id='vai254.021' href='#vai254.021'>Vai 254.021</a> mānuṣyaṃ saphalīkṛtaṃ kratuśatairiṣṭena saṃprāpyate rājyaiśvaryaguṇaiścalaiśca vibhavaiḥ sāraṃ gṛhītaṃ param |<br>
<a class='ref vai' id='vai254.023' href='#vai254.023'>Vai 254.023</a> lokaṃ caityaśatairalaṃkṛtamidaṃ śvetābhrakūṭaprabhairasyādyāpratimasya śāsanamidaṃ kiṃ naḥ kṛtaṃ duṣkaram (73)|<br>
iti |<br>
<a class='ref vai' id='vai254.025' href='#vai254.025'>Vai 254.025</a> yāvadrājā sthaviropaguptasya prāṇāmaṃ kṛtvā prakrāntaḥ |<br>
|<br>
<a class='ref vai' id='vai254.026' href='#vai254.026'>Vai 254.026</a> yāvadrājñā aśokena jātau bodhau dharmacakre parinirvāṇe ekaikaśatasahasraṃ dattam, tasya bodhau viśeṣataḥ prasādo jātah—iha bhagavatānuttarā samyaksambodhirabhisambuddheti |<br>
<a class='ref vai' id='vai254.027' href='#vai254.027'>Vai 254.027</a> sa yāni viśeṣayuktāni ratnāni, tāni bodhiṃ preṣayati |<br>
<a class='ref vai' id='vai254.028' href='#vai254.028'>Vai 254.028</a> atha rājño ’śokasya tiṣyarakṣitā nāma agramahiṣī |<br>
<a class='ref vai' id='vai254.029' href='#vai254.029'>Vai 254.029</a> tasyā buddhirutpannā—ayaṃ rājā mayā sārdhaṃ ratimanubhavati, viśeṣayuktāṃśca(krāni ca) ratnāni bodhau preṣayati |<br>
<a class='ref vai' id='vai254.030' href='#vai254.030'>Vai 254.030</a> tayā mātaṅgī vyāharitā—śakyasi tvaṃ bodhiṃ mama sapatnīṃ praghātitum? tayābhihitam—śakṣyāmi, kiṃ tu kārṣāpaṇān dehīti |<br>
<a class='ref vai' id='vai254.031' href='#vai254.031'>Vai 254.031</a> yāvanmātaṅgyā bodhivṛkṣo mantraiḥ parijaptaḥ, sūtraṃ ca buddham |<br>
<a class='ref vai' id='vai254.032' href='#vai254.032'>Vai 254.032</a> yāvadbodhimṛkṣaḥ śuṣkitumārabdhaḥ |<br>
tato rājapuruṣai rājñe niveditam—deva, bodhivṛkṣaḥ śuṣyata iti |<br>
<a class='ref vai' id='vai254.033' href='#vai254.033'>Vai 254.033</a> āha ca—yatropaviṣṭena tathāgatena kṛtsnaṃ jagadbuddhamidam yathāvat |<br>
<a class='ref vai' id='vai255.003' href='#vai255.003'>Vai 255.003</a> sarvajñatā cādhigatā narendra bodhidrumo ’sau nidhanaṃ prayāti (74)|<br>
<a class='ref vai' id='vai255.005' href='#vai255.005'>Vai 255.005</a> śrutvā ca rājā mūrcchito bhūmau patitaḥ |<br>
yāvajjalasekaṃ dattvotthāpitaḥ |<br>
atha rājā kathaṃcit saṃjñāmupalabhya prarudannuvāca—<a class='ref vai' id='vai255.007' href='#vai255.007'>Vai 255.007</a> dṛṣṭvānvahaṃ taṃ drumarājamūlaṃ jānāmi dṛṣṭo ’dya mayā svayambhūḥ |<br>
<a class='ref vai' id='vai255.009' href='#vai255.009'>Vai 255.009</a> nāthadrume caiva gate praṇāśaṃ prāṇāḥ prayāsyanti mamāpi nāśam (59)|<br>
<a class='ref vai' id='vai255.011' href='#vai255.011'>Vai 255.011</a> atha tiṣyarakṣitā rājānaṃ śokārtamavekṣyovāca—deva, yadi bodhir na bhaviṣyati, ahaṃ devasya ratimutpādayiṣyāmi |<br>
<a class='ref vai' id='vai255.012' href='#vai255.012'>Vai 255.012</a> rājā āha—na sā strī, api tu bodhivṛkṣaḥ saḥ |<br>
tatra bhagavatā anuttarā samyaksambodhiradhigatā |<br>
<a class='ref vai' id='vai255.013' href='#vai255.013'>Vai 255.013</a> tiṣyarakṣitā mātaṅgīmuvāca—śakyasi tvaṃ bodhivṛkṣam yathāpaurāṇamavasthāpitum? mātaṅgī āha—yadi tāvat prāṇāntikāvaśiṣṭā bhaviṣyati, yathāpaurāṇamavasthāpayiṣyāmīti |<br>
<a class='ref vai' id='vai255.015' href='#vai255.015'>Vai 255.015</a> vistareṇa yāvatayā sūtraṃ muktvā vṛkṣasāmantena khanitvā divase kṣīrakumbhasahasreṇa pāyayati |<br>
<a class='ref vai' id='vai255.016' href='#vai255.016'>Vai 255.016</a> yāvadalpairahobhiryathāpaurāṇaḥ saṃvṛttaḥ |<br>
tato rājapuruṣai rājñe niveditam—deva, diṣṭyā vardhasva, yathāpaurāṇaḥ saṃvṛttaḥ |<br>
<a class='ref vai' id='vai255.017' href='#vai255.017'>Vai 255.017</a> śrutvā ca prītamanā bodhivṛkṣaṃ nirīkṣamāṇa uvāca—<a class='ref vai' id='vai255.019' href='#vai255.019'>Vai 255.019</a> bimbisāraprabhṛtibhiḥ pārthivendrairdyutiṃdharaiḥ |<br>
<a class='ref vai' id='vai255.020' href='#vai255.020'>Vai 255.020</a> na kṛtaṃ tatkariṣyāmi satkāradvayamuttamam (76)|<br>
<a class='ref vai' id='vai255.021' href='#vai255.021'>Vai 255.021</a> bodhiṃ ca snāpayiṣyāmi kumbhairgandhodakākulaiḥ |<br>
<a class='ref vai' id='vai255.022' href='#vai255.022'>Vai 255.022</a> āryasaṃghasya ca kariṣyāmi satkāraṃ pañcavārṣikam (77)|<br>
<a class='ref vai' id='vai255.023' href='#vai255.023'>Vai 255.023</a> atha rājā sauvarṇarūpyavaiḍūryasphaṭikamayānāṃ kumbhānāṃ sahasraṃ gandhodakena pūrayitvā prabhūtaṃ cānnapānaṃ samudrānīya gandhamālyapuṣpasaṃcayaṃ kṛtvā snātvā āhatāni vāsāṃsi navāni dīrghadaśāni prāvṛtya aṣṭāṅgasamanvāgatamupavāsamupoṣya dhūpakaṭacchukamādāya śaraṇatalamabhiruhya caturdiśamāyācitumārabdhah—ye bhagavato buddhasya śrāvakāste mamānugrahāyāgacchantu |<br>
<a class='ref vai' id='vai255.026' href='#vai255.026'>Vai 255.026</a> api ca—<a class='ref vai' id='vai255.027' href='#vai255.027'>Vai 255.027</a> samyaggatā ye sugatasya śiṣyāḥ śāntendriyā nirjitakāmadoṣāḥ |<br>
<a class='ref vai' id='vai255.029' href='#vai255.029'>Vai 255.029</a> saṃmānanārhā naradevapūjitā āyāntu te ’sminnanukampayā mama (78)|<br>
praśamadamaratā vibhuktasaṃgāḥ pravarasutāḥ sugatasya dharmarājñaḥ |<br>
<a class='ref vai' id='vai256.003' href='#vai256.003'>Vai 256.003</a> asurasuranarārcitāryavṛttāstviha madanugrahaṇātsamabhyupaintu (79)|<br>
<a class='ref vai' id='vai256.005' href='#vai256.005'>Vai 256.005</a> vasanti kāśmīrapure suramye ye cāpi dhīrāstamasāvane ’smin |<br>
<a class='ref vai' id='vai256.007' href='#vai256.007'>Vai 256.007</a> mahāvane revatake raye ’ryā anugrahāryaṃ mama te ’bhyupeyuḥ (80)|<br>
<a class='ref vai' id='vai256.009' href='#vai256.009'>Vai 256.009</a> anavataptahṛde nivasanti ye girinadīṣu saparvatakandareṣu |<br>
<a class='ref vai' id='vai256.011' href='#vai256.011'>Vai 256.011</a> jinasutāḥ khalu dhyānaratāḥ sadā samudayāntviha te ’dya kṛpābalāḥ (81)|<br>
<a class='ref vai' id='vai256.013' href='#vai256.013'>Vai 256.013</a> śairīṣake ye pravare vimāne vasanti putrā vadatāṃ varasya |<br>
<a class='ref vai' id='vai256.015' href='#vai256.015'>Vai 256.015</a> anugrahārthaṃ mama te viśokā hyāyantu kāruṇyaniviṣṭabhāvāḥ (82)|<br>
<a class='ref vai' id='vai256.017' href='#vai256.017'>Vai 256.017</a> gandhamādanaśaile ca ye vasanti mahaujasaḥ |<br>
<a class='ref vai' id='vai256.018' href='#vai256.018'>Vai 256.018</a> ihāyāntu kāruṇyamutpādyopanimantritāḥ (83)|<br>
<a class='ref vai' id='vai256.019' href='#vai256.019'>Vai 256.019</a> evamukte ca rājñā trīṇi śatasahasrāṇi bhikṣūṇāṃ saṃnipatitāni |<br>
tatraikaṃ śatasahasrāṇāmarhatāṃ śaikṣāṇāṃ pṛthagjanakalyāṇakānāṃ ca |<br>
<a class='ref vai' id='vai256.020' href='#vai256.020'>Vai 256.020</a> na kāścidvṛddhāsanamākramyate sma |<br>
rājā āha—kimarthaṃ vṛddhāsanaṃ tannākramyate? tatra yaśo nāṃnā vṛddhaḥ ṣaḍabhijñaḥ |<br>
<a class='ref vai' id='vai256.022' href='#vai256.022'>Vai 256.022</a> sa uvāca—mahārāja, vṛddhasya tadāsanamiti |<br>
rājā āha—asti sthavira tvatsakāśādanyo vṛddhatara iti? sthavira uvāca—asti mahārāja—<a class='ref vai' id='vai256.024' href='#vai256.024'>Vai 256.024</a> vadatāṃ vareṇa vaśinā nirdiṣṭaḥ siṃhanādināmagryaḥ |<br>
<a class='ref vai' id='vai256.025' href='#vai256.025'>Vai 256.025</a> piṇḍolabharadvājasyaitadagrāsanaṃ nṛpate (84)|<br>
<a class='ref vai' id='vai256.026' href='#vai256.026'>Vai 256.026</a> atha rājā kadambapuṣpavadāhṛṣṭaromakūpaḥ kathayati—asti kaścidbuddhadarśī bhikṣurdhriyata iti? sthavira uāca—asti mahārāja piṇḍolabharadvājo nāṃnā buddhadarśī tiṣṭhata iti |<br>
<a class='ref vai' id='vai256.028' href='#vai256.028'>Vai 256.028</a> rājā kathayati—sthavira, śakyaḥ so ’smābhirdraṣṭumiti? sthavira uvāca—mahārāja, idānīṃ drakṣyasi |<br>
<a class='ref vai' id='vai256.029' href='#vai256.029'>Vai 256.029</a> ayaṃ tasyāgamanakāla iti |<br>
atha rājā prītamanā uvāca—lābhaḥ paraḥ syādatulo mameha mahāsukhaścāyamanuttamaśca |<br>
<a class='ref vai' id='vai257.003' href='#vai257.003'>Vai 257.003</a> paśyāmyaham yattamudārasattvaṃ sākṣādbharadvājasagotranāmam (85)|<br>
<a class='ref vai' id='vai257.005' href='#vai257.005'>Vai 257.005</a> tato rājā kṛtakarapuṭo gaganatalāvasaktadṛṣṭiravasthitaḥ |<br>
atha sthavirapiṇḍolabharadvājo ’nekairarhatsahasrairardhacandrākāreṇopagūḍho rājahaṃsa iva gaganatalādavatīrya vṛddhānte niṣasāda |<br>
<a class='ref vai' id='vai257.007' href='#vai257.007'>Vai 257.007</a> sthavirapiṇḍolabharadvājaṃ dṛṣṭvā nānyanekāni bhikṣuśatasahasrāṇi pratyupasthitāni |<br>
<a class='ref vai' id='vai257.008' href='#vai257.008'>Vai 257.008</a> adrākṣīdrājā piṇḍolabharadvājaṃ śvetapalitaśirasaṃ pralambabhrūlalāṭaṃ nigūḍhākṣitārakaṃ pratyekabuddhāśrayam |<br>
<a class='ref vai' id='vai257.009' href='#vai257.009'>Vai 257.009</a> dṛṣṭvā ca rājā mūlanikṛtta iva drumaḥ sarvaśarīreṇa sthavirapiṇḍolabharadvājasya pādayoḥ patitaḥ |<br>
<a class='ref vai' id='vai257.010' href='#vai257.010'>Vai 257.010</a> mukhatuṇḍakena ca pādāvanuparimārjya utthāya tau jānumaṇḍalau pṛthivītale pratiṣṭhāpya kṛtāñjaliḥ sthavirapiṇḍolabharadvājaṃ nirīkṣamāṇaḥ prarudannuvāca—<a class='ref vai' id='vai257.012' href='#vai257.012'>Vai 257.012</a> yadā mayā śatrugaṇānnihatya prāptā samudrābharaṇā saśailā |<br>
<a class='ref vai' id='vai257.014' href='#vai257.014'>Vai 257.014</a> ekātaputrā pṛthaivī tadā me prītir na yā me sthaviraṃ nirīkṣya (86)|<br>
<a class='ref vai' id='vai257.016' href='#vai257.016'>Vai 257.016</a> tvaddarśanādbhavati |<br>
dṛṣṭo ’dya tathāgataḥ |<br>
karuṇālābhāt rvaddarśanācca dviguṇaprasādo mamotpannaḥ |<br>
<a class='ref vai' id='vai257.017' href='#vai257.017'>Vai 257.017</a> api ca sthavira dṛṣṭaste trailokyanātho gururme bhagavān buddha iti? tataḥ sthavirapiṇḍolabharadvāja ubhābhyāṃ pāṇibhyāṃ bhruvamunnāmya rājānamaśokam uvāca—<a class='ref vai' id='vai257.019' href='#vai257.019'>Vai 257.019</a> dṛṣṭo mayā hyasakṛdapratimo maharṣiḥ saṃtaptakāñcanasamopamatulyatejāḥ |<br>
<a class='ref vai' id='vai257.021' href='#vai257.021'>Vai 257.021</a> dvātriśallakṣaṇadharaḥ śaradinduvaktro brāhmasvarādhikaraṇo hyaraṇāvihārī (87)|<br>
<a class='ref vai' id='vai257.023' href='#vai257.023'>Vai 257.023</a> rājā āha—sthavira, kutra te bhagavān dṛṣṭaḥ, kathaṃ ceti? sthavira uvāca—yadā mahārāja bhagavān vijitamāraparivāraḥ pañcabhirarhacchataiḥ sārdhaṃ prathamato rājagṛhe varṣāmupagataḥ, ahaṃ tatkālaṃ tatraivāsam |<br>
<a class='ref vai' id='vai257.025' href='#vai257.025'>Vai 257.025</a> mayā sa dakṣiṇīyaḥ samyagdṛṣṭa iti |<br>
āha ca—<a class='ref vai' id='vai257.026' href='#vai257.026'>Vai 257.026</a> vītarāgaiḥ parivṛto vītarāgao mahāmuniḥ |<br>
<a class='ref vai' id='vai257.027' href='#vai257.027'>Vai 257.027</a> yadā rājagṛhe varṣā uṣitaḥ sa tathāgataḥ (88)|<br>
<a class='ref vai' id='vai257.028' href='#vai257.028'>Vai 257.028</a> tatkālamāsaṃ tatrāhaṃ saṃbuddhasya tadantike |<br>
<a class='ref vai' id='vai257.029' href='#vai257.029'>Vai 257.029</a> yathā paśyasi māṃ sākṣādevaṃ dṛṣṭo mayā miniḥ (89)|<br>
<a class='ref vai' id='vai257.030' href='#vai257.030'>Vai 257.030</a> yadāpi mahārāja bhagavatā śrāvastyāṃ tīrthyān bijayārthaṃ vijayārthaṃ mahāprātihāryaṃ kṛtam, buddhāvataṃsakam yāvadakaniṣṭhabhavanaṃ nirmitaṃ mahan, tatkālaṃ taitraivāhamāsam |<br>
<a class='ref vai' id='vai257.031' href='#vai257.031'>Vai 257.031</a> mayā tadbuddhavikrīḍitaṃ dṛṣṭamiti |<br>
<a class='ref vai' id='vai257.032' href='#vai257.032'>Vai 257.032</a> āha ca—<a class='ref vai' id='vai258.001' href='#vai258.001'>Vai 258.001</a> tīrthyā yadā bhagavatā kupathaprayātā ṛddhiprabhāvavidhinā khalu nirgṛhītāḥ |<br>
<a class='ref vai' id='vai258.003' href='#vai258.003'>Vai 258.003</a> vikrīḍitaṃ daśabalasya tadāṃ hyudāraṃ dṛṣṭaṃ mayā tu nṛpa harṣakaraṃ prajānām (10)|<br>
<a class='ref vai' id='vai258.005' href='#vai258.005'>Vai 258.005</a> yadāpi mahārāja bhagavatā deveṣu trāyastriṃśeṣu varṣā uṣitvā māturjanayitryā dharmaṃ deśayitvā devagaṇaparivṛtaḥ sāṃkāśye nagare ’vatīrṇaḥ, ahaṃ tatkālaṃ tatraivāsam |<br>
mayā sā devamanuṣyasampadā dṛṣṭā, utpalavarṇayā ca nirmitā cakravartisampadā iti |<br>
<a class='ref vai' id='vai258.007' href='#vai258.007'>Vai 258.007</a> āha ca—<a class='ref vai' id='vai258.008' href='#vai258.008'>Vai 258.008</a> yadāvatīrṇo vadatāṃ variṣṭho varṣāmuṣitvā khalu devaloke |<br>
<a class='ref vai' id='vai258.010' href='#vai258.010'>Vai 258.010</a> tatrāpyahaṃ saṃnihito babhūva dṛṣṭo mayāsau muniragrasattvaḥ (91)|<br>
<a class='ref vai' id='vai258.012' href='#vai258.012'>Vai 258.012</a> yadā mahārāja sumāgadhayā anāthapiṇḍadaduhitryā upanimantritaḥ pañcabhirarhacchataiḥ sārdham ṛddhyā puṇḍravardhanaṃ gataḥ, tadāhaṃ parvataśailaṃ grahāya gaganatalamākramya puṇḍravardhanaṃ gataḥ |<br>
<a class='ref vai' id='vai258.014' href='#vai258.014'>Vai 258.014</a> tannimittaṃ ca me bhagavatā ājñākṣiptā—na tāvat te parinirvātavyam yāvaddharmo nāntarhita iti |<br>
<a class='ref vai' id='vai258.015' href='#vai258.015'>Vai 258.015</a> āha ca—<a class='ref vai' id='vai258.016' href='#vai258.016'>Vai 258.016</a> yadā jagāmarddhibalena nāyakaḥ sumāgadhayopanimantrito guruḥ |<br>
<a class='ref vai' id='vai258.018' href='#vai258.018'>Vai 258.018</a> tadā gṛhītvārdhabalena śailaṃ jagāma tūrṇaṃ khalu puṇḍravardhanam (92)|<br>
<a class='ref vai' id='vai258.020' href='#vai258.020'>Vai 258.020</a> ājñā tadā śākyakuloditena dattā ca me kāruṇikena tena |<br>
<a class='ref vai' id='vai258.022' href='#vai258.022'>Vai 258.022</a> tāvanna te nirvṛtirabhyupeyā antarhito yāvadayaṃ na dharmaḥ (93)|<br>
<a class='ref vai' id='vai258.024' href='#vai258.024'>Vai 258.024</a> yadāpi mahārāja tvayā pūrvaṃ bālabhāvādbhagavato rājagṛhaṃ piṇḍāya praviṣṭasya saktuṃ dāsyāmīti pāṃśvañjalirbhagavataḥ pātre prakṣiptaḥ, rādhaguptena cānumoditam, tvaṃ na bhagavatā nirdiṣṭah—ayaṃ dārako varṣaśataparinirvṛtasya mama pāṭaliputre nagare aśoko nāma rājā bhaviṣyati caturbhāgacakravartī dhārmiko dharmarājā, yo me śarīradhātukaṃ vaistārikāṃ kariṣyati, caturaśītidharmarājikāsahasraṃ pratiṣṭhāpayiṣyati, ahaṃ tatkālaṃ tatraivāsīt |<br>
<a class='ref vai' id='vai258.028' href='#vai258.028'>Vai 258.028</a> āha ca—<a class='ref vai' id='vai258.029' href='#vai258.029'>Vai 258.029</a> yadā pāṃśvañjalirdattastvayā buddhasya bhājane |<br>
<a class='ref vai' id='vai258.030' href='#vai258.030'>Vai 258.030</a> bālabhāvāt prasāditvā tatraivāhaṃ tadābhavam (94)|<br>
rājā āha—sthavira, kutredānīmuṣyata iti? sthavira uvāca—<a class='ref vai' id='vai259.002' href='#vai259.002'>Vai 259.002</a> uttare sararājasya parvate gandhamādane |<br>
<a class='ref vai' id='vai259.003' href='#vai259.003'>Vai 259.003</a> vasāmi nṛpate tatra sārdhaṃ sabrahmacāribhiḥ (95)|<br>
<a class='ref vai' id='vai259.004' href='#vai259.004'>Vai 259.004</a> rājā āha—kiyantaḥ sthavirasya parivārāh? sthavira uvāca—<a class='ref vai' id='vai259.005' href='#vai259.005'>Vai 259.005</a> ṣaṣṭyarhantaḥ sahasrāṇi parivāro nṛṇāṃ vara |<br>
<a class='ref vai' id='vai259.006' href='#vai259.006'>Vai 259.006</a> vasāmi yairahaṃ sārdhaṃ nispṛhairjitakalmaṣaiḥ (96)|<br>
<a class='ref vai' id='vai259.007' href='#vai259.007'>Vai 259.007</a> api ca mahārāja, kimanena saṃdehena kṛtena? pariviṣyatāṃ bhikṣusaṃghaḥ |<br>
bhuktavato bhikṣusaṃghasya pratisaṃmodanāṃ kariṣyāmi |<br>
<a class='ref vai' id='vai259.008' href='#vai259.008'>Vai 259.008</a> rājā āha—evamastu, yathā sthavira ājñāpayati |<br>
<a class='ref vai' id='vai259.009' href='#vai259.009'>Vai 259.009</a> kiṃ tu buddhasmṛtipratibodhito ’haṃ bodhisnapanaṃ tāvat kariṣyāmi |<br>
samanantaraṃ ca manāpena cāhāreṇa bhikṣusaṃghamupasthāsyāmīti |<br>
<a class='ref vai' id='vai259.010' href='#vai259.010'>Vai 259.010</a> atha rājā sarvamitramuddhoṣakamāmantrayati—ahamāryasaṃghasya śatasahasraṃ dāsyāmi, kumbhasahasreṇa ca bodhiṃ snāpayiṣyāmi, mama nāṃnā dhuṣyatāṃ pañcavārṣikamiti |<br>
<a class='ref vai' id='vai259.012' href='#vai259.012'>Vai 259.012</a> tatkālaṃ ca kuṇālasya nayanadvayamavipannamāsīt |<br>
sa rājño dakṣiṇe pārśve sthitaḥ |<br>
<a class='ref vai' id='vai259.013' href='#vai259.013'>Vai 259.013</a> tenāṅgulidvayamutkṣiptam, na tu vāgbhāṣitā |<br>
dviguṇaṃ tvahaṃ prasādayiṣyāmītyākārayati |<br>
<a class='ref vai' id='vai259.014' href='#vai259.014'>Vai 259.014</a> pāṇinā vardhitamātre ca kuṇālena sarvajanakāyena hāsyaṃ muktam |<br>
tato rājā hāsyaṃ muktvā kathayati—aho rādhagupta, kenaitadvardhitamiti? rādhaguptaḥ kathayati—deva, bahavaḥ puṇyārthinaḥ prāṇinaḥ |<br>
<a class='ref vai' id='vai259.016' href='#vai259.016'>Vai 259.016</a> yaḥ puṇyārthī, tena vardhitamiti |<br>
rājā āha—śatasahasratryaṃ dāsyāmītyāryasaṃghe kumbhasahasreṇa ca bodhiṃ snapayiṣyāmi, mama nāṃnā ghuṣyatāṃ pañcavārṣikamiti |<br>
<a class='ref vai' id='vai259.017' href='#vai259.017'>Vai 259.017</a> yāvat kuṇālena catasro ’ṅgulya utkṣiptāḥ |<br>
<a class='ref vai' id='vai259.018' href='#vai259.018'>Vai 259.018</a> tato rājā ruṣitaḥ |<br>
rādhaguptmuvāca—aho rādhagupta, ko ’yamasmābhiḥ sārdhaṃ pratidvandvayatyalokajñah? ruṣitaṃ ca rājānamavekṣya rādhagupto rājñaḥ pādayor nipatyovāca—deva, kasya śaktir narendreṇa sārdhaṃ vispardhituṃ bhavet? kuṇālo guṇavān, pitrā sārdhaṃ vikurvate |<br>
<a class='ref vai' id='vai259.021' href='#vai259.021'>Vai 259.021</a> atha rājā dakṣiṇena parivṛtya kuṇālamavalokyovāca—sthaviro ’ham |<br>
kośaṃ sthāpayitvā rājyamantaḥpuramamātyagaṇamātmānaṃ ca kuṇālaṃ suvarṇarūpyasphaṭikavaiḍūryamayānāṃ pañcakumbhasahasrāṇi nānāgandhapūrṇāni kṣīracandanakuṅkumakarpūrvāsitrairmahābodhiṃ snapayiṣyāmi, puṣpaśatasahasrāṇi ca bodhipramukhe cāryasaṃghe dadāmi, mama nāṃnā ghuṣyatāṃ pañcavārṣikamiti |<br>
<a class='ref vai' id='vai259.024' href='#vai259.024'>Vai 259.024</a> āha ca—<a class='ref vai' id='vai259.025' href='#vai259.025'>Vai 259.025</a> rājyaṃ samṛddhaṃ saṃsthāpya kośamantaḥpurāṇi cāmātyagaṇaṃ ca sarvam |<br>
<a class='ref vai' id='vai259.027' href='#vai259.027'>Vai 259.027</a> dadāmi saṃghe guṇapātrabhūte ātmā kuṇālaṃ ca guṇopapannam (97)|<br>
<a class='ref vai' id='vai259.029' href='#vai259.029'>Vai 259.029</a> tato rājā piṇḍolabharadvājapramukhe bhikṣusaṃghe niryātayitvā bodhivṛkṣasya ca caturdiśaṃ vāraṃ baddhvā svayameva ca vāramabhiruhya caturbhiḥ kumbhasahasrairbodhisanapanaṃ kṛtavān |<br>
<a class='ref vai' id='vai259.030' href='#vai259.030'>Vai 259.030</a> kṛtamātre ca bodhisnapane bodhivṛkṣo yathāpaurāṇaḥ saṃvṛttaḥ |<br>
<a class='ref vai' id='vai259.031' href='#vai259.031'>Vai 259.031</a> vakṣyati hi—kṛtamātre nṛpatinā bodhisnapanamuttamam |<br>
<a class='ref vai' id='vai260.002' href='#vai260.002'>Vai 260.002</a> bodhivṛkṣastadā jāto haritpallavakomalaḥ (98)|<br>
<a class='ref vai' id='vai260.003' href='#vai260.003'>Vai 260.003</a> dṛṣṭvā haritapatrāḍhyaṃ pallavāṅkurakomalam |<br>
<a class='ref vai' id='vai260.004' href='#vai260.004'>Vai 260.004</a> rājā harṣaṃ paraṃ jagāma sāmātyagaṇanaigamaḥ (99)|<br>
<a class='ref vai' id='vai260.005' href='#vai260.005'>Vai 260.005</a> atha rājā bodhisnapanaṃ kṛtvā bhikṣusaṃghaṃ pariveṣṭumārabdhaḥ |<br>
tatra yaśo nāṃnā sthaviraḥ |<br>
<a class='ref vai' id='vai260.006' href='#vai260.006'>Vai 260.006</a> tenābhihitam—mahārāja, mahānayaṃ paramadakṣiṇīya āryasaṃghaḥ saṃnipatitaḥ, tathā te pariveṣṭavyam yathā te kṣatir na syāditi |<br>
<a class='ref vai' id='vai260.007' href='#vai260.007'>Vai 260.007</a> tato rājā svahastena pariveṣaṇam yāvannavakāntaṃ gataḥ |<br>
tatra dvau śrāmaṇerau saṃrañjanīyaṃ dharmaṃ samādāya vartataḥ |<br>
<a class='ref vai' id='vai260.008' href='#vai260.008'>Vai 260.008</a> ekenāpi saktavo dattāḥ, dvitīyenāpi saktavaḥ |<br>
<a class='ref vai' id='vai260.009' href='#vai260.009'>Vai 260.009</a> ekena khādyakāḥ, dvitīyenāpi khādyakā eva |<br>
ekena modikāḥ, dvitīyenāpi modikāḥ |<br>
tau dṛṣṭvā rājā hasitaḥ |<br>
<a class='ref vai' id='vai260.010' href='#vai260.010'>Vai 260.010</a> imau śrāmaṇerau bālakrīḍayā krīḍataḥ |<br>
yāvadrājñā bhikṣusaṃghaṃ pariveṣya vṛddhāntamārūḍhaḥ |<br>
<a class='ref vai' id='vai260.011' href='#vai260.011'>Vai 260.011</a> sthavireṇa cānuyuktah—mā devena kutracidaprasādamutpādita iti |<br>
rājā āha—na iti |<br>
<a class='ref vai' id='vai260.012' href='#vai260.012'>Vai 260.012</a> api tu asti dvau śrāmaṇerau bālakrīḍayā krīḍataḥ |<br>
<a class='ref vai' id='vai260.013' href='#vai260.013'>Vai 260.013</a> sthavira uvāca—alaṃ mahārāja, ubhau hi tau ubhayatobhāgavimuktau arhantau |<br>
<a class='ref vai' id='vai260.014' href='#vai260.014'>Vai 260.014</a> śrutvā ca rājñaḥ prītimanaso buddhirutpannā—tau śrāmaṇerau āgamya bhikṣusaṃghaṃ paṭenācchādayiṣyāmi |<br>
<a class='ref vai' id='vai260.015' href='#vai260.015'>Vai 260.015</a> tatastau śrāmaṇerau rājño ’bhiprāyamavagamya bhūyo ’nye ’smābhiḥ svaguṇā udbhavayitavyā iti, tayorekena kaṭāhakā upasthāpitā, dvitīyena raṅgaḥ samudānītaḥ |<br>
<a class='ref vai' id='vai260.017' href='#vai260.017'>Vai 260.017</a> rājñā dṛṣṭau śrāmaṇerakau |<br>
kimidamārabdham? tayorabhihitam—devo ’smākamavagamya bhikṣusaṃghaṃ paṭenācchādayitukāmaḥ |<br>
<a class='ref vai' id='vai260.018' href='#vai260.018'>Vai 260.018</a> tān paṭān rañjayiṣyāmaḥ |<br>
<a class='ref vai' id='vai260.019' href='#vai260.019'>Vai 260.019</a> śrutvā ca rājño buddhirutpannā—mayā kevalaṃ cintitam, na tu vāgniścāritā |<br>
paracittavādau etau mahātmānau |<br>
<a class='ref vai' id='vai260.020' href='#vai260.020'>Vai 260.020</a> tataḥ sarvaśarīreṇa pādayor nipatya kṛtāñjaliruvāca—<a class='ref vai' id='vai260.021' href='#vai260.021'>Vai 260.021</a> mauryaḥ samṛtyaḥ sajanaḥ sapauraḥ sulabdhalābhārthasuyaṣṭayajñaḥ |<br>
<a class='ref vai' id='vai260.023' href='#vai260.023'>Vai 260.023</a> yasyedṛśaḥ sādhujane prasādaḥ kāle tathotsāhi kṛtaṃ ca dānam (100)|<br>
<a class='ref vai' id='vai260.025' href='#vai260.025'>Vai 260.025</a> yāvadrājñā abhihitam—yuṣmākamāgamya tricīvareṇa bhikṣusaṃghamācchādayiṣyāmīti |<br>
<a class='ref vai' id='vai260.026' href='#vai260.026'>Vai 260.026</a> tato rājā aśokaḥ pañcavārṣike paryavasite sarvabhikṣūṃs tricīvareṇācchādya catvāri śatasahasrāṇi saṃghasyācchādanaṃ datvā pṛthivīmantaḥpuramamātyagaṇamātmānaṃ ca kuṇālaṃ ca niṣkrītavān |<br>
<a class='ref vai' id='vai260.028' href='#vai260.028'>Vai 260.028</a> bhūyasā bhagavacchāsane śraddhā pratilabdhā caturaśītidharmarājikāsahasraṃ pratiṣṭhāpitamiti |<br>
|<br>
<a class='ref vai' id='vai260.029' href='#vai260.029'>Vai 260.029</a> yasminneva divase rājñā aśokena caturaśītidharmarājikāsahasraṃ pratiṣṭhāpitam, tasminneva divase rājño ’śokasya padmāvatī nāṃnā devī prasūtā |<br>
<a class='ref vai' id='vai260.030' href='#vai260.030'>Vai 260.030</a> putro jāto ’bhirūpo darśanīyaḥ prāsādikaḥ |<br>
<a class='ref vai' id='vai260.031' href='#vai260.031'>Vai 260.031</a> nayanāni cāsya paramaśobhanāni |<br>
yāvadrājño ’śokasya niveditam—deva, diṣṭyā vṛddhiḥ |<br>
<a class='ref vai' id='vai260.032' href='#vai260.032'>Vai 260.032</a> devasya putro jātaḥ |<br>
śrutvā rājā āttamanāḥ kathayati—prītiḥ parā me vipulā hyavāptā mauryasya vaṃśasya parā vibhūtiḥ |<br>
<a class='ref vai' id='vai261.003' href='#vai261.003'>Vai 261.003</a> dharmeṇa rājyaṃ mama kurvato hi jāto dharmavivardhano ’stu (101)|<br>
<a class='ref vai' id='vai261.005' href='#vai261.005'>Vai 261.005</a> tasya dharmavivardhana iti nāma kṛtam |<br>
yāvat kumāro rājño ’śokasyopanāmitaḥ |<br>
atha rājā kumāraṃ nirīkṣya prītamanāḥ kathayati—<a class='ref vai' id='vai261.007' href='#vai261.007'>Vai 261.007</a> sutasya me netravarāḥ supuṇyāḥ sujātanīlotpalasaṃnikāśāḥ |<br>
<a class='ref vai' id='vai261.009' href='#vai261.009'>Vai 261.009</a> alaṃkṛtaṃ śobhati yasya vaktraṃ saṃpūrṇacandrapratimaṃ vibhāti (102)|<br>
<a class='ref vai' id='vai261.011' href='#vai261.011'>Vai 261.011</a> yāvadrājā amātyānuvāca—dṛṣṭāni bhavadbhiḥ kasyedṛśāni nayanāni? amātyā ūcuh—deva, manuṣyabhūtasya na dṛṣṭāni, api tu deva, asti himavati parvatarāje kuṇāle nāma pakṣī prativasati, tasya sadṛśāni nayanāni |<br>
<a class='ref vai' id='vai261.013' href='#vai261.013'>Vai 261.013</a> āha ca—<a class='ref vai' id='vai261.014' href='#vai261.014'>Vai 261.014</a> himendrarāje giriśailaśṛṅge pravālapuṣpaprasave jalāḍhye |<br>
<a class='ref vai' id='vai261.016' href='#vai261.016'>Vai 261.016</a> kuṇālanāṃneti nivāsapakṣī netrāṇi tenāsya samānyamūni (103)|<br>
<a class='ref vai' id='vai261.018' href='#vai261.018'>Vai 261.018</a> tato rājñā abhihitam—kuṇālaḥ pakṣī ānīyatāmīti |<br>
tasyordhvato yojanam yakṣāḥ śṛṇvantyadho yojanaṃ nāgāḥ |<br>
<a class='ref vai' id='vai261.019' href='#vai261.019'>Vai 261.019</a> tato yakṣaistatkṣaṇena kuṇālaḥ pakṣī ānītaḥ |<br>
atha rājā kuṇālasya netrāṇi suciraṃ nirīkṣya na kiṃcidviśeṣaṃ paśyati |<br>
<a class='ref vai' id='vai261.020' href='#vai261.020'>Vai 261.020</a> tato rājñābhihitam—kumārasya kuṇālasadṛśāni nayanāni |<br>
<a class='ref vai' id='vai261.021' href='#vai261.021'>Vai 261.021</a> bhavatu kumārasya kuṇāla iti nāma |<br>
vakṣyati hi—<a class='ref vai' id='vai261.022' href='#vai261.022'>Vai 261.022</a> netrānurāgeṇa sa pārthivendraḥ sutaḥ kuṇāleti tadā babhāṣe |<br>
<a class='ref vai' id='vai261.024' href='#vai261.024'>Vai 261.024</a> tato ’sya nāma prathitaṃ pṛthivyāṃ tasyāryasattvasya nṛpātmajasya (104)|<br>
<a class='ref vai' id='vai261.026' href='#vai261.026'>Vai 261.026</a> vistareṇa yāvat kumāro mahān saṃvṛttaḥ |<br>
tasya kāñcanamālā nāma dārikā patnyarthe ānītā |<br>
<a class='ref vai' id='vai261.027' href='#vai261.027'>Vai 261.027</a> yāvadrājā aśokaḥ kuṇālena saha kurkuṭārāmaṃ gataḥ |<br>
tatra yaśo nāṃnā saṃghasthaviro ’rhan ṣaḍabhijñaḥ |<br>
<a class='ref vai' id='vai261.028' href='#vai261.028'>Vai 261.028</a> sa paśyati—kuṇālasya nacirānnayanavināśo bhaviṣyati |<br>
tena rājño ’bhihitam—kimarthaṃ kuṇālaḥ svakarmaṇi na niyujyate? tato rājñā abhihitah—kuṇāla, saṃghasthaviro yadājñāpayati tatparipālayitavyam |<br>
<a class='ref vai' id='vai261.030' href='#vai261.030'>Vai 261.030</a> tataḥ kuṇālaḥ sthavirasya pādayor nipatya kathayati—sthavira, kimājñāpayasi? sthavira uvāca—cakṣuḥ kuṇāla anityamiti kuru |<br>
<a class='ref vai' id='vai261.031' href='#vai261.031'>Vai 261.031</a> āha—cakṣuḥ kumāraṃ satataṃ parīkṣyaṃ calātmakaṃ duḥkhasahasrayuktam |<br>
<a class='ref vai' id='vai262.003' href='#vai262.003'>Vai 262.003</a> yatrānuraktā bahavaḥ pṛthagjanāḥ kurvanti karmāṇyahitāvahāni (105)|<br>
<a class='ref vai' id='vai262.005' href='#vai262.005'>Vai 262.005</a> sa ca tathā abhyāsaṃ karoti manasikāraprayuktaḥ |<br>
ekābhirāmah ekāmirābhirāmaḥ praśamārāmaśca saṃvṛttaḥ |<br>
<a class='ref vai' id='vai262.006' href='#vai262.006'>Vai 262.006</a> sa rājakule vivikte sthāne ’vasthitaścakṣurādīnyāyatanānyanityādibhirākāraiḥ parīkṣate |<br>
tiṣyarakṣitā ca nāṃnā aśokasyāgramahiṣā taṃ pradeśamabhigatā |<br>
<a class='ref vai' id='vai262.007' href='#vai262.007'>Vai 262.007</a> sā taṃ kuṇālamekākinaṃ dṛṣṭvā nayanānurāgeṇa gātreṣu pariṣvajya kathayati—<a class='ref vai' id='vai262.009' href='#vai262.009'>Vai 262.009</a> dṛṣṭvā tavedaṃ nayanābhirāmaṃ śrīmadvapurnetrayugaṃ ca kāntam |<br>
<a class='ref vai' id='vai262.011' href='#vai262.011'>Vai 262.011</a> daṃdagyate me hṛdayaṃ samantāddāvāgninā prajvalateva kakṣam (106)|<br>
<a class='ref vai' id='vai262.013' href='#vai262.013'>Vai 262.013</a> śrutvā kuṇāla ubhābhyāṃ pāṇibhyāṃ karṇau pidhāya kathayati—<a class='ref vai' id='vai262.014' href='#vai262.014'>Vai 262.014</a> vākyaṃ na yuktaṃ tava vaktumetat sūnoḥ purastājjananī mamāsi |<br>
<a class='ref vai' id='vai262.016' href='#vai262.016'>Vai 262.016</a> adharmarāgaṃ parivarjayasva apāyamārgasya hi eṣa hetuḥ (107)|<br>
<a class='ref vai' id='vai262.018' href='#vai262.018'>Vai 262.018</a> tatastiṣyarakṣitā tatkālamalabhamānā kruddhā kathayati—<a class='ref vai' id='vai262.019' href='#vai262.019'>Vai 262.019</a> abhikāmāmabhigatām yattvaṃ necchasi māmiha |<br>
<a class='ref vai' id='vai262.020' href='#vai262.020'>Vai 262.020</a> nacirādeva durbuddhe sarvathā na bhaviṣyasi (108)|<br>
<a class='ref vai' id='vai262.021' href='#vai262.021'>Vai 262.021</a> kuṇāla uvāca—<a class='ref vai' id='vai262.022' href='#vai262.022'>Vai 262.022</a> mama bhavatu maraṇaṃ mā tu sthitasya dharme viśuddhabhāvasya |<br>
<a class='ref vai' id='vai262.023' href='#vai262.023'>Vai 262.023</a> na tu jīvitena kāryaṃ sajjanadhikkṛtena mama (109)|<br>
<a class='ref vai' id='vai262.024' href='#vai262.024'>Vai 262.024</a> svargasya dharmalopo yato bhavati jīvitena kiṃ tena |<br>
<a class='ref vai' id='vai262.025' href='#vai262.025'>Vai 262.025</a> mama maraṇahetunā vai budhaparibhūtena dhikkṛtena (110)|<br>
<a class='ref vai' id='vai262.026' href='#vai262.026'>Vai 262.026</a> yāvat tiṣyarakṣitā kuṇālasya cchidrānveṣiṇī avasthitā |<br>
rājño ’śokasyottarāpathe takṣaśilā nagaraṃ viruddham |<br>
<a class='ref vai' id='vai262.027' href='#vai262.027'>Vai 262.027</a> śrutvā ca rājā svayamevābhiprasthitaḥ |<br>
tato ’mātyairabhihitah—deva, kumāraḥ preṣyatam |<br>
<a class='ref vai' id='vai262.028' href='#vai262.028'>Vai 262.028</a> sa saṃtāmayiṣyati |<br>
atha rājā kuṇālamāhūya kathayati—vatsa kuṇāla, gamiṣyasi takṣaśilānagaraṃ saṃnāmayitum? kuṇāla uvāca—paraṃ deva gamiṣyāmi |<br>
tato nṛpastasya niśāmya bhāvaṃ putrābhidhānasya manorathasya |<br>
<a class='ref vai' id='vai263.003' href='#vai263.003'>Vai 263.003</a> snehācca yogyaṃ manasā ca buddhvā ājñāpayāmāsa vidhāya yātrām (111)|<br>
<a class='ref vai' id='vai263.005' href='#vai263.005'>Vai 263.005</a> atha rājā aśoko nagaraśobhāṃ mārgaśobhāṃ ca kṛtvā jīrṇāturakṛpaṇānāthāṃśca mārgādapanīya ekarathe ’bhiruhya kumāreṇa saha pāṭaliputrānnirgataḥ |<br>
<a class='ref vai' id='vai263.006' href='#vai263.006'>Vai 263.006</a> anuvrajitvā nivartamānaḥ kuṇālaṃ kaṇṭhe pariṣvajya nayanaṃ nirīkṣamāṇaḥ prarudannuvāca—<a class='ref vai' id='vai263.008' href='#vai263.008'>Vai 263.008</a> dhanyāni tasya cakṣūṃṣi cakṣuṣmantaśca te janāḥ |<br>
<a class='ref vai' id='vai263.009' href='#vai263.009'>Vai 263.009</a> satatam ye kumārasya drakṣyanti mukhapaṅkajam (112)|<br>
<a class='ref vai' id='vai263.010' href='#vai263.010'>Vai 263.010</a> yāvannaimittiko brāhmaṇah—kumārasya nacirānnayanavināśo bhaviṣyati |<br>
sa ca rājā aśokastasya nayaneṣvatyarthamanuṣaktaḥ |<br>
<a class='ref vai' id='vai263.011' href='#vai263.011'>Vai 263.011</a> dṛṣṭvā ca kathayati—<a class='ref vai' id='vai263.012' href='#vai263.012'>Vai 263.012</a> nṛpātmajasya nayane viśuddhe mahīpatiścāpyanuraktamasya |<br>
<a class='ref vai' id='vai263.014' href='#vai263.014'>Vai 263.014</a> śriyā vivṛddhe hi sukhānukūle paśyāmi netre ’dya vinaśyamāne (113)|<br>
<a class='ref vai' id='vai263.016' href='#vai263.016'>Vai 263.016</a> idaṃ puraṃ svargāmiva prahṛṣṭaṃ kumārasaṃdarśanajātaharṣam |<br>
<a class='ref vai' id='vai263.018' href='#vai263.018'>Vai 263.018</a> puraṃ vipanne nayane tu tasya bhaviṣyati śokaparītacetāḥ (114)|<br>
<a class='ref vai' id='vai263.020' href='#vai263.020'>Vai 263.020</a> anupūrveṇa takṣaśilāmanuprāptaḥ |<br>
śrutvā ca takṣaśilāpaurā ardhatrikāṇi yojanāni mārgaśobhāṃ nagaraśobhāṃ ca kṛtvā pūrṇakumbhaiḥ pratyudgatāḥ |<br>
<a class='ref vai' id='vai263.021' href='#vai263.021'>Vai 263.021</a> vakṣyati ca—<a class='ref vai' id='vai263.022' href='#vai263.022'>Vai 263.022</a> śrutvā takṣaśilāpauro ratnapūrṇaghaṭādikān |<br>
<a class='ref vai' id='vai263.023' href='#vai263.023'>Vai 263.023</a> gṛhya pratyujjagāmāśu bahumānyo nṛpātmajam (115)|<br>
<a class='ref vai' id='vai263.024' href='#vai263.024'>Vai 263.024</a> pratyudgamya kṛtāñjaliruvāca—na vayaṃ kumārasya viruddhāḥ, na rājño ’śokasya, api tu duṣṭātmāno ’mātyā āgatyāsmākamapamānaṃ kurvanti |<br>
<a class='ref vai' id='vai263.025' href='#vai263.025'>Vai 263.025</a> yāvatkuṇālo mahatā saṃmānena takṣaśilāṃ praveśitaḥ |<br>
|<br>
<a class='ref vai' id='vai263.027' href='#vai263.027'>Vai 263.027</a> rājñaścāśokasya mahān vyādhirutpannaḥ |<br>
tasya mukhāduccāro nirgantmārabdhaḥ |<br>
<a class='ref vai' id='vai263.028' href='#vai263.028'>Vai 263.028</a> sarvaromakūpebhyaścāśuci pragharati |<br>
na ca śakyate cikitsitum |<br>
tato rājñā abhihitam—kuṇālamānayata, rājye pratiṣṭhāpayiṣyāmīti |<br>
<a class='ref vai' id='vai263.029' href='#vai263.029'>Vai 263.029</a> kiṃ mamedṛśena jīvitena prayojanam? śrutvā ca tiṣyarakṣitā cintayati—yadi kuṇālaṃ rājye pratiṣṭhāsyati, nāsti mama jīvitam |<br>
<a class='ref vai' id='vai263.031' href='#vai263.031'>Vai 263.031</a> tayā abhihitam—ahaṃ te svasthaṃ kariṣyāmi |<br>
kiṃ tu vaidyānāṃ praveśaḥ pratiṣidhyatām |<br>
<a class='ref vai' id='vai263.032' href='#vai263.032'>Vai 263.032</a> yāvadrājñā vaidyānāṃ praveśaḥ pratiṣiddhaḥ |<br>
tatastiṣyarakṣitayā vaidyānāmabhihitam—yadi kaścidīdṛśena<a class='ref vai' id='vai264.000' href='#vai264.000'>Vai 264.000</a> vyādhinā spṛṣṭaḥ strī vā puruṣo vā āgacchati, mama darśayitavyaḥ |<br>
<a class='ref vai' id='vai264.001' href='#vai264.001'>Vai 264.001</a> anyatamaścābhīrastādṛśenaiva vyādhinā spṛṣṭaḥ |<br>
<a class='ref vai' id='vai264.002' href='#vai264.002'>Vai 264.002</a> tasya patnyā vaidyāya vyādhir niveditaḥ |<br>
vaidyenābhihitam—sa evāgacchatu āturaḥ |<br>
<a class='ref vai' id='vai264.003' href='#vai264.003'>Vai 264.003</a> vyādhiṃ dṛṣṭvā bhaiṣajyamupadekṣyāmi |<br>
yāvadābhīro vaidyasakāśāmabhigataḥ |<br>
<a class='ref vai' id='vai264.004' href='#vai264.004'>Vai 264.004</a> vaidyena ca tiṣyarakṣitāyāḥ samīpamupanītaḥ |<br>
tatastiṣyarakṣitayā pratigupte pradeśe jīvitād vyaparopitaḥ |<br>
<a class='ref vai' id='vai264.005' href='#vai264.005'>Vai 264.005</a> jīvitād vyaparopya kukṣiṃ pāṭayitvā paśyati ca tasya pakvāśayasthāne antrāyāṃ kṛmirmahān prādurbhūtaḥ |<br>
264.0sa yadyūrdhvaṃ gacchati tenāśucīni pragharati, athādho gacchati, adhaḥ pragharati |<br>
<a class='ref vai' id='vai264.007' href='#vai264.007'>Vai 264.007</a> yāvat tatra maricān peṣayitvā dattaṃ na ca mriyate |<br>
evaṃ pippalī śṛṅgaveraṃ ca |<br>
<a class='ref vai' id='vai264.008' href='#vai264.008'>Vai 264.008</a> vistareṇa yāvat palāṇḍurdattaḥ |<br>
spṛṣṭaśca mṛta uccāramārgeṇa nirgataḥ |<br>
etacca prakaraṇaṃ tayā rajñe niveditam—deva pālāṇḍuṃ parimuṅkṣva, svāsthyaṃ bhaviṣyati |<br>
<a class='ref vai' id='vai264.009' href='#vai264.009'>Vai 264.009</a> rājā āha—devi, ahaṃ kṣatriyaḥ |<br>
<a class='ref vai' id='vai264.010' href='#vai264.010'>Vai 264.010</a> kathaṃ palāṇḍuṃ paribhakṣayāmi? devyuvāca—deva, paribhoktavyaṃ jīvitasyārthe, bhaiṣajyametat |<br>
<a class='ref vai' id='vai264.011' href='#vai264.011'>Vai 264.011</a> rājñā paribhuktam |<br>
sa ca kṛmirmṛtam uccāramārgeṇa nirgataḥ |<br>
svasthībhūtaśca rājā |<br>
<a class='ref vai' id='vai264.012' href='#vai264.012'>Vai 264.012</a> tena parituṣṭena tiṣyarakṣitā vareṇa pravāritā—kiṃ te varaṃ prayacchāmi? tayā abhihitam—saptāhaṃ devo rājyaṃ prayacchatu |<br>
<a class='ref vai' id='vai264.013' href='#vai264.013'>Vai 264.013</a> rājā āha—ahaṃ ko bhaviṣyāmi? devyuvāca—saptāhasyātyayāddeva eva rājā bhaviṣyati |<br>
<a class='ref vai' id='vai264.014' href='#vai264.014'>Vai 264.014</a> yāvadrājñā tiṣyarakṣitāyāḥ saptāhaṃ rājyaṃ dattam |<br>
tasyā buddhirutpannā—idānīṃ mayā asya kuṇālasya vairaṃ niryātitavyam |<br>
<a class='ref vai' id='vai264.015' href='#vai264.015'>Vai 264.015</a> tayā kapaṭalekho likhitastakṣaśilakānāṃ paurāṇām—kuṇālasya nayanaṃ vināśayitavyamiti |<br>
<a class='ref vai' id='vai264.016' href='#vai264.016'>Vai 264.016</a> āha ca—<a class='ref vai' id='vai264.017' href='#vai264.017'>Vai 264.017</a> rājā hyaśoko balavān pracaṇḍa ājñāpayattakṣaśilājanaṃ hi |<br>
<a class='ref vai' id='vai264.019' href='#vai264.019'>Vai 264.019</a> uddhāryatāṃ locanamasya śatrormauryasya vaṃśasya kalaṅka eṣaḥ (116)|<br>
<a class='ref vai' id='vai264.021' href='#vai264.021'>Vai 264.021</a> rājño ’śoksya yatra kāryamāśu pariprāpyaṃ bhavati, dantamudrayā mudrayati |<br>
yāvat tiṣyarakṣitā śayitasya rājñastaṃ lekhaṃ dantamudrayā mudrayiṣyāmīti rājñaḥ sakāśamabhigatā |<br>
<a class='ref vai' id='vai264.022' href='#vai264.022'>Vai 264.022</a> rājā ca bhītaḥ pratibuddhaḥ |<br>
<a class='ref vai' id='vai264.023' href='#vai264.023'>Vai 264.023</a> devī kathayati—kimidamiti? rājā kathayati—devi, svapnaṃ me ’śobhanaṃ dṛṣṭam |<br>
<a class='ref vai' id='vai264.024' href='#vai264.024'>Vai 264.024</a> paśyāmi dvau gṛdhrau kuṇālasya nayanamutpāṭayitumicchataḥ |<br>
devī kathayati—svāsthyaṃ kumārasyeti |<br>
<a class='ref vai' id='vai264.025' href='#vai264.025'>Vai 264.025</a> evaṃ dvirapi rājā bhītaḥ pratibuddhaḥ kathayati—devi, svapno me na śobhano dṛṣṭa iti |<br>
<a class='ref vai' id='vai264.026' href='#vai264.026'>Vai 264.026</a> tiṣyarakṣitā kathayati—kīdṛśaḥ svapna iti |<br>
rājā āha—paśyāmi kuṇālam—dīrghakeśanakhaśmaśruḥ puraṃ praviṣṭaḥ |<br>
<a class='ref vai' id='vai264.027' href='#vai264.027'>Vai 264.027</a> devyāha—svāsthyaṃ kumārasyeti |<br>
yāvat tiṣyarakṣitayā rājñaḥ śayitasya sa lekho dantamudrayā mudrayitvā takṣaśilāṃ preṣitaḥ |<br>
<a class='ref vai' id='vai264.028' href='#vai264.028'>Vai 264.028</a> yāvadrājñā śayitena svapne dṛṣṭaṃ dantā viśīrṇāḥ |<br>
<a class='ref vai' id='vai264.029' href='#vai264.029'>Vai 264.029</a> tato rājā tasyā eva rātreratyaye naimittikānāhūya kathayati—kīdṛśa eṣāṃ svapnānāṃ vipāka iti? naimittikāḥ kathayati—deva, ya īdṛśasvapnāni paśyati |<br>
<a class='ref vai' id='vai264.030' href='#vai264.030'>Vai 264.030</a> āha ca—<a class='ref vai' id='vai264.031' href='#vai264.031'>Vai 264.031</a> dantā yasya viśīryante svapnānte prapatanti ca |<br>
<a class='ref vai' id='vai264.032' href='#vai264.032'>Vai 264.032</a> cakṣurbhedaṃ ca putrasya putranāśaṃ ca paśyati (117)|<br>
śrutvā ca aśokastvaritaṃmutthāyāsanāt kṛtañjaliścaturdiśaṃ devatām yācayitumārabdhaḥ |<br>
<a class='ref vai' id='vai265.002' href='#vai265.002'>Vai 265.002</a> āha ca—<a class='ref vai' id='vai265.003' href='#vai265.003'>Vai 265.003</a> yā devatā śāsturabhiprasannā dharme ca saṃghe ca gaṇapradhāne |<br>
<a class='ref vai' id='vai265.005' href='#vai265.005'>Vai 265.005</a> ye cāpi loke ṛṣayo variṣṭhā rakṣantu te ’smattanayaṃ kuṇālam (118)|<br>
<a class='ref vai' id='vai265.007' href='#vai265.007'>Vai 265.007</a> sa ca lekho ’nupūrveṇa takṣaśilāmupanītaḥ |<br>
atha takṣaśilāḥ paurajānapadā lekhadarśanāt kuṇālasya guṇavistaratuṣṭā notsahante tadaptiyaṃ niveditum |<br>
<a class='ref vai' id='vai265.008' href='#vai265.008'>Vai 265.008</a> ciraṃ vicārayitvā rājā duṣṭaśīlaḥ svaputrasya na marṣayati, prāgevāsmākaṃ marṣayati |<br>
<a class='ref vai' id='vai265.009' href='#vai265.009'>Vai 265.009</a> āha ca—<a class='ref vai' id='vai265.010' href='#vai265.010'>Vai 265.010</a> munivṛttasya śāntasya sarvabhūtahitaiṣiṇaḥ |<br>
<a class='ref vai' id='vai265.011' href='#vai265.011'>Vai 265.011</a> yasya dveṣaḥ kumārasya kasyānyasya bhaviṣyati (119)|<br>
<a class='ref vai' id='vai265.012' href='#vai265.012'>Vai 265.012</a> tairyāvatkuṇālasya niveditam, lekhaścopanītaḥ |<br>
tataḥ kuṇālo vācayitvā kathayati—viśrabdham yathātmaprayojanaṃ kriyatāmiti |<br>
<a class='ref vai' id='vai265.013' href='#vai265.013'>Vai 265.013</a> yāvaccaṇḍālā upanītāh—kuṇālasya nayanamutpāṭayatheti |<br>
<a class='ref vai' id='vai265.014' href='#vai265.014'>Vai 265.014</a> te ca kṛtāñjalipuṭā ūcuh—notsāhayāmaḥ |<br>
kṛtah?<a class='ref vai' id='vai265.015' href='#vai265.015'>Vai 265.015</a> yo hi candramasaḥ kāntiṃ mohādabhyuddharennaraḥ |<br>
<a class='ref vai' id='vai265.016' href='#vai265.016'>Vai 265.016</a> sa candrasadṛśādvaktrāttava netre samuddharet (120)|<br>
<a class='ref vai' id='vai265.017' href='#vai265.017'>Vai 265.017</a> tataḥ kumāreṇa makuṭaṃ dattam |<br>
anayā dakṣiṇayotpāṭayatheti |<br>
tasya tu karmaṇo ’vaśyaṃ vipattavyam |<br>
<a class='ref vai' id='vai265.018' href='#vai265.018'>Vai 265.018</a> puruṣo hi vikṛtarūpo ’ṣṭādaśābhirdaurvarṇikaiḥ samanvāgato ’bhyāgataḥ |<br>
sa kathayati—ahamutpāṭayiṣyāmīti |<br>
<a class='ref vai' id='vai265.019' href='#vai265.019'>Vai 265.019</a> yāvatkuṇālasya samīpaṃ nītaḥ |<br>
tasmiṃśca samaye kuṇālasya sthavirāṇāṃ vacanamāmukhībhūtam |<br>
<a class='ref vai' id='vai265.020' href='#vai265.020'>Vai 265.020</a> sa tadvacanamanusmṛtyovāca—<a class='ref vai' id='vai265.021' href='#vai265.021'>Vai 265.021</a> imāṃ vipattiṃ vijñāya tairuktaṃ tattvavādibhiḥ |<br>
<a class='ref vai' id='vai265.022' href='#vai265.022'>Vai 265.022</a> paśyānityamidaṃ sarvaṃ nāsti kaścid dhruve sthitaḥ (121)|<br>
<a class='ref vai' id='vai265.023' href='#vai265.023'>Vai 265.023</a> kalyāṇamitrāste mahyaṃ sukhakāmā hitaiṣiṇaḥ |<br>
<a class='ref vai' id='vai265.024' href='#vai265.024'>Vai 265.024</a> yairayaṃ deśito dharmo vītakleśairmahātmabhiḥ (122)|<br>
<a class='ref vai' id='vai265.025' href='#vai265.025'>Vai 265.025</a> anityatāṃ saṃparipaśyato me gurūpadeśānmanasi prakurvataḥ |<br>
<a class='ref vai' id='vai265.027' href='#vai265.027'>Vai 265.027</a> utpāṭane ’haṃ na bibhemi saumya netradvayasyāsthiratāṃ hi paśye (123)|<br>
<a class='ref vai' id='vai265.029' href='#vai265.029'>Vai 265.029</a> utpāṭe vā na vā netre yathā vā manyate nṛpaḥ |<br>
<a class='ref vai' id='vai265.030' href='#vai265.030'>Vai 265.030</a> gṛhītasāraṃ cakṣurme hyanityādibhirāśrayaiḥ (124)|<br>
<a class='ref vai' id='vai265.031' href='#vai265.031'>Vai 265.031</a> tataḥ kuṇālastaṃ puruṣamuvāca—tena hi bhoḥ puruṣa, ekaṃ tāvannayanamutpāṭya mama haste ’nuprayaccha |<br>
<a class='ref vai' id='vai265.032' href='#vai265.032'>Vai 265.032</a> yāvat sa puruṣaḥ kuṇālasya nayanamutpāṭayituṃ pravṛttaḥ |<br>
tato ’nekāni prāṇiśatasahasrāṇi vikroṣṭumārabdhāni—kaṣṭaṃ bhoḥ |<br>
eṣā hi nirmalā jyotsnā gaganātpatate śaśī |<br>
<a class='ref vai' id='vai266.002' href='#vai266.002'>Vai 266.002</a> puṇḍarīkavanāccāpi śrīmannutpaṭyate ’mbujam (125)|<br>
<a class='ref vai' id='vai266.003' href='#vai266.003'>Vai 266.003</a> teṣu prāṇiśatasahasreṣu rudatsu kuṇālasyaiva nayanamutpāṭya haste dattam |<br>
tataḥ kuṇālastannayanaṃ gṛhyovāca—<a class='ref vai' id='vai266.005' href='#vai266.005'>Vai 266.005</a> rūpāṇi kasmānna nirīkṣase tvam yathāpurā prākṛta māṃsapiṇḍa |<br>
<a class='ref vai' id='vai266.007' href='#vai266.007'>Vai 266.007</a> te vañcitāste ca vigarhaṇīyā ātmeti ye tvāmabudhāḥ (126)|<br>
<a class='ref vai' id='vai266.009' href='#vai266.009'>Vai 266.009</a> sāmagrajaṃ budbadasaṃnikāśaṃ sudurlabhaṃ nirviṣamasvatantram |<br>
<a class='ref vai' id='vai266.011' href='#vai266.011'>Vai 266.011</a> evaṃ pravīkṣanti sadāpramattā ye tvāṃ na te duḥkhamanuprayānti (127)|<br>
<a class='ref vai' id='vai266.013' href='#vai266.013'>Vai 266.013</a> evamanuvicintayatā tena sarvabhāveṣvanityatām |<br>
<a class='ref vai' id='vai266.014' href='#vai266.014'>Vai 266.014</a> srotāpattiphalaṃ prāptaṃ janakāyasya paśyataḥ (128)|<br>
<a class='ref vai' id='vai266.015' href='#vai266.015'>Vai 266.015</a> tataḥ kuṇālo dṛṣṭasatyastaṃ puruṣamuvāca—idānīṃ dvitīyaṃ viśrabdhaṃ nayanamutpāṭya haste datta |<br>
<a class='ref vai' id='vai266.016' href='#vai266.016'>Vai 266.016</a> atha kuṇālo māṃsacakṣuṣyuddhṛte prajñācakṣuṣi ca viśuddhe kathayati—<a class='ref vai' id='vai266.017' href='#vai266.017'>Vai 266.017</a> uddhṛtaṃ māṃsacakṣurme yadyapyetatsudurlabham |<br>
<a class='ref vai' id='vai266.018' href='#vai266.018'>Vai 266.018</a> prajñācakṣurviśuddhaṃ me pratilabdhamaninditam (129)|<br>
<a class='ref vai' id='vai266.019' href='#vai266.019'>Vai 266.019</a> parityakto ’haṃ nṛpatinā yadyahaṃ putrasaṃjñayā |<br>
<a class='ref vai' id='vai266.020' href='#vai266.020'>Vai 266.020</a> dharmarājasya putratvamupeto ’smi mahātmanaḥ (130)|<br>
<a class='ref vai' id='vai266.021' href='#vai266.021'>Vai 266.021</a> eśvaryādyadyahaṃ bhraṣṭaṃ śokaduḥkhanibandhanāt |<br>
<a class='ref vai' id='vai266.022' href='#vai266.022'>Vai 266.022</a> dharmaiśvaryamavāptaṃ me duḥkhaśokavināśanam (131)|<br>
<a class='ref vai' id='vai266.023' href='#vai266.023'>Vai 266.023</a> yāvatkuṇālena śrutam—nāyaṃ tātasyāśokasya karma, api tu tiṣyarakṣitāyā ayaṃ prayoga iti |<br>
<a class='ref vai' id='vai266.024' href='#vai266.024'>Vai 266.024</a> śrutvā ca kuṇālaḥ kathayati—<a class='ref vai' id='vai266.025' href='#vai266.025'>Vai 266.025</a> ciraṃ sukhaṃ caiva sā tiṣyanāṃnī āyurbalaṃ pālayate ca devī |<br>
<a class='ref vai' id='vai266.027' href='#vai266.027'>Vai 266.027</a> saṃpreṣito ’yaṃ hi yayā prayogo yasyānubhāvena kṛtaḥ svakārtham (132)|<br>
<a class='ref vai' id='vai266.029' href='#vai266.029'>Vai 266.029</a> tataḥ kāñcanamālayā śrutam—kuṇālasya nayanānyutpāṭitānīti |<br>
śrutvā ca bhartṛtayā kuṇālasamīpamupasaṃkramya parṣadamavagāhya kuṇālamuddhṛtanayanaṃ rudhirāvasiktagātraṃ dṛṣṭvā sūrcchitā bhūmau patitā |<br>
<a class='ref vai' id='vai266.031' href='#vai266.031'>Vai 266.031</a> yāvajjalasekaṃ kṛtvotthāpitā |<br>
tataḥ kathaṃcit saṃjñāmupalabhya sasvaraṃ prarudantyuvāca—netrāṇi kāntāni manoharāṇi ye māṃ nirīkṣañjanayanti tuṣṭim |<br>
<a class='ref vai' id='vai267.003' href='#vai267.003'>Vai 267.003</a> te me vipannā hyanirīkṣaṇīyāstyajanti me prāṇasamāḥ śarīram (133)|<br>
<a class='ref vai' id='vai267.005' href='#vai267.005'>Vai 267.005</a> tataḥ kuṇālo bhāryāmanunayannuvāca—alaṃ ruditena |<br>
nārhasi śokamāśrayitum |<br>
<a class='ref vai' id='vai267.006' href='#vai267.006'>Vai 267.006</a> svayaṃkṛtānāmiha karmaṇāṃ phalamupasthitam |<br>
āha ca—<a class='ref vai' id='vai267.007' href='#vai267.007'>Vai 267.007</a> karmātmakaṃ lokamidaṃ viditvā duḥkhātmakaṃ cāpi janaṃ hi matvā |<br>
<a class='ref vai' id='vai267.009' href='#vai267.009'>Vai 267.009</a> matvā ca lokaṃ priyaviprayogaṃ kartuṃ priye nārhasi bāṣpamokṣam (134)|<br>
<a class='ref vai' id='vai267.011' href='#vai267.011'>Vai 267.011</a> tataḥ kuṇālo bhāryayā saha takṣaśilāyā niṣkāsitaḥ |<br>
sa garbhādānamupādāya paramasukumāraśarīraḥ |<br>
<a class='ref vai' id='vai267.012' href='#vai267.012'>Vai 267.012</a> na kiṃcidutsahate karma kartum |<br>
kevalaṃ vīṇāṃ vādayati, gāyati ca |<br>
<a class='ref vai' id='vai267.013' href='#vai267.013'>Vai 267.013</a> tato bhaikṣyaṃ labhate |<br>
kuṇālaḥ patnyā saha bhuṅkte |<br>
tataḥ kāñcanamālā yena mārgeṇa pāṭaliputrādānītā, tameva mārgamanusmarantī bhartṛdvitīyā pāṭaliputraṃ gatā |<br>
<a class='ref vai' id='vai267.014' href='#vai267.014'>Vai 267.014</a> yāvadaśokasya gṛhamārabdhā praveṣṭum |<br>
<a class='ref vai' id='vai267.015' href='#vai267.015'>Vai 267.015</a> dvārapālena ca nivāritau |<br>
yāvadrājño ’śokasya yānaśālāyāmavasthitau |<br>
<a class='ref vai' id='vai267.016' href='#vai267.016'>Vai 267.016</a> tataḥ kuṇālo rātryāḥ pratyūṣasamaye vīṇāṃ vādayitumārabdhaḥ |<br>
yathā nayanānyutpāṭitāni, satyadarśanaṃ ca kṛtam, tadanurūpaṃ hitaṃ ca gītaṃ prārabdham |<br>
<a class='ref vai' id='vai267.017' href='#vai267.017'>Vai 267.017</a> āha ca—<a class='ref vai' id='vai267.018' href='#vai267.018'>Vai 267.018</a> cakṣurādīni yaḥ prājñaḥ paśyatyāyatanāni ca |<br>
<a class='ref vai' id='vai267.019' href='#vai267.019'>Vai 267.019</a> jñānadīpena śuddhena sa saṃsārādvimucyate (135)|<br>
<a class='ref vai' id='vai267.020' href='#vai267.020'>Vai 267.020</a> yadi tava bhavaduḥkhapīḍitā bhavati doṣaviniśritā matiḥ |<br>
<a class='ref vai' id='vai267.022' href='#vai267.022'>Vai 267.022</a> sukhamiha ca yadīcchasi dhruvaṃ tvaritamihāyatanāni saṃtyajasva (136)|<br>
<a class='ref vai' id='vai267.024' href='#vai267.024'>Vai 267.024</a> tasya gītaśabdo rājñā aśokena śrutaḥ |<br>
śrutvā ca rājā prītamanā uvāca—<a class='ref vai' id='vai267.025' href='#vai267.025'>Vai 267.025</a> gītaṃ kuṇālena mayi prasaktaṃ vīṇāsvaraṃ caiva śrutiścireṇa |<br>
<a class='ref vai' id='vai267.027' href='#vai267.027'>Vai 267.027</a> abhyāgato ’pīha gṛhaṃ nu kaṃcinna cecchati draṣṭumayaṃ kumāraḥ (137)|<br>
<a class='ref vai' id='vai267.029' href='#vai267.029'>Vai 267.029</a> atha rājā aśoko ’nyatamapuruṣamāhūyovāca—puruṣa, lakṣyate—<a class='ref vai' id='vai267.030' href='#vai267.030'>Vai 267.030</a> na khalveṣa kiṃ gītasya kuṇālasadṛśo dhvaniḥ |<br>
<a class='ref vai' id='vai267.031' href='#vai267.031'>Vai 267.031</a> karmaṇyadhairyatāṃ caiva sūcayanniva lakṣyate (138)|<br>
<a class='ref vai' id='vai267.032' href='#vai267.032'>Vai 267.032</a> tadanenāsmi śabdena dhairyādākampito bhṛśam |<br>
<a class='ref vai' id='vai267.033' href='#vai267.033'>Vai 267.033</a> kalabhasyeva naṣṭasya pranaṣṭakalabhaḥ karī (139)|<br>
gaccha, kuṇālamānayasveti |<br>
<a class='ref vai' id='vai268.001' href='#vai268.001'>Vai 268.001</a> yāvat puruṣo yānaśālāṃ gataḥ |<br>
paśyati kuṇālamuddhṛtanayanaṃ vātātapaparidagdhagātram |<br>
<a class='ref vai' id='vai268.002' href='#vai268.002'>Vai 268.002</a> apratyabhijñāya ca rājānamaśokamabhigamyovāca—deva, na hyeṣa kuṇālaḥ |<br>
<a class='ref vai' id='vai268.003' href='#vai268.003'>Vai 268.003</a> andhaka eṣa vanīpakaḥ patnyā saha devasya yānaśālāyamavasthitaḥ |<br>
śrutvā ca rājā saṃvignaścintayāmāsa—yathā mayā svapnānyaśobhanāni dṛṣṭāni, niyataṃ kuṇālasya nayanāni vinaṣṭāni bhaviṣyanti |<br>
<a class='ref vai' id='vai268.005' href='#vai268.005'>Vai 268.005</a> āha ca—<a class='ref vai' id='vai268.006' href='#vai268.006'>Vai 268.006</a> svapnāntare nimittāni yathā dṛṣṭāni me purā |<br>
<a class='ref vai' id='vai268.007' href='#vai268.007'>Vai 268.007</a> niḥsaṃśayaṃ kuṇālasya netre vai nidhanaṃ gate (140)|<br>
<a class='ref vai' id='vai268.008' href='#vai268.008'>Vai 268.008</a> tato rājā prarudannuvāca—<a class='ref vai' id='vai268.009' href='#vai268.009'>Vai 268.009</a> śīghramānīyatāmeṣa matsamīpaṃ vanīpakam |<br>
<a class='ref vai' id='vai268.010' href='#vai268.010'>Vai 268.010</a> na hi me śāmyate cetaḥ sutavyasanacintayā (141)|<br>
<a class='ref vai' id='vai268.011' href='#vai268.011'>Vai 268.011</a> yāvat puruṣo yānaśālāṃ gatvā kuṇālamuvāca—kasya tvaṃ putraḥ, kiṃ ca nāma? kuṇālaḥ prāha—<a class='ref vai' id='vai268.013' href='#vai268.013'>Vai 268.013</a> aśoko nāṃ rājāsau mauryāṇāṃ kulavardhanaḥ |<br>
<a class='ref vai' id='vai268.014' href='#vai268.014'>Vai 268.014</a> kṛtsneyaṃ pṛthivī yasya vaśe vartani kiṃkara (142)|<br>
<a class='ref vai' id='vai268.015' href='#vai268.015'>Vai 268.015</a> tasya rājñastvahaṃ putraḥ kuṇāla iti viśrutaḥ |<br>
<a class='ref vai' id='vai268.016' href='#vai268.016'>Vai 268.016</a> dhārmikasya tu putro ’haṃ buddhasyādityabāndhavaḥ (143)|<br>
<a class='ref vai' id='vai268.017' href='#vai268.017'>Vai 268.017</a> tataḥ kuṇālaḥ patnyā saha rājño ’śokasya samīpamānītaḥ |<br>
atha rājā aśokah <span class='supplied'>paśyati</span> kuṇālamuddhṛtanayanaṃ vātātapaparidagdhagātraṃ rathyācolakasaṃghātapratyavareṇa vāsasā lakṣyālakṣyapracchāditakaupīnam |<br>
<a class='ref vai' id='vai268.019' href='#vai268.019'>Vai 268.019</a> sa tamapratyābhijñāya ākṛtimātrakaṃ dṛṣṭvā rājā kathayati—tvaṃ kuṇāla iti? kuṇālaḥ prāha—evaṃ deva, kuṇālo ’smīti |<br>
<a class='ref vai' id='vai268.020' href='#vai268.020'>Vai 268.020</a> śrutvā mūrcchito bhūmau patitaḥ |<br>
vakṣyati hi—<a class='ref vai' id='vai268.021' href='#vai268.021'>Vai 268.021</a> tataḥ kuṇālasya mukhaṃ nirīkṣya netroddhṛtaṃ śokaparītacetāḥ |<br>
<a class='ref vai' id='vai268.023' href='#vai268.023'>Vai 268.023</a> rājā hyaśokaḥ patito dharaṇyāṃ hā putraśokena hi dahyamānaḥ (144)|<br>
<a class='ref vai' id='vai268.025' href='#vai268.025'>Vai 268.025</a> yāvajjalapariṣekaṃ kṛtvā rājānamutthāpayitvā āsane niṣāditaḥ |<br>
atha rājā kathaṃcit saṃjñāmupalabhya kuṇālamutsaṅge sthāpayāmāsa |<br>
<a class='ref vai' id='vai268.026' href='#vai268.026'>Vai 268.026</a> vakṣyati hi—<a class='ref vai' id='vai268.027' href='#vai268.027'>Vai 268.027</a> tato muhūrtaṃ nṛpa āśvasitvā kaṇṭhe pariṣvajya rasāśrukaṇṭhaḥ |<br>
<a class='ref vai' id='vai268.028' href='#vai268.028'>Vai 268.028</a> muhuḥ kuṇālasya mukhaṃ pramṛjya bahūni rājā vilalāpa tatra (145)|<br>
<a class='ref vai' id='vai268.030' href='#vai268.030'>Vai 268.030</a> netre kuṇālapratime vilokya sutaṃ kuṇāleti purā babhāṣe |<br>
tadasya netre nidhanaṃ gate te putraṃ kuṇāleti kathaṃ ca vakṣye (146)|<br>
<a class='ref vai' id='vai269.003' href='#vai269.003'>Vai 269.003</a> āha ca—<a class='ref vai' id='vai269.004' href='#vai269.004'>Vai 269.004</a> kathaya kathaya sādhu putra tāvadvadanamidaṃ tava cārunetram |<br>
<a class='ref vai' id='vai269.006' href='#vai269.006'>Vai 269.006</a> gaganamiva vipannacandratāravyapagataśobhamanīkṣakaṃ kṛtaṃ te (147)|<br>
<a class='ref vai' id='vai269.008' href='#vai269.008'>Vai 269.008</a> akaruṇahṛdayena tena tāta munisadṛśasya na sādhu sādhubuddheḥ |<br>
<a class='ref vai' id='vai269.010' href='#vai269.010'>Vai 269.010</a> naravaranayaneṣvavairavairaṃ prakṛtamidaṃ mama bhūri śokamūlam (148)|<br>
<a class='ref vai' id='vai269.012' href='#vai269.012'>Vai 269.012</a> vada suvadana kṣiprametadarthaṃ vrajati śarīramidaṃ purā vināśam |<br>
<a class='ref vai' id='vai269.014' href='#vai269.014'>Vai 269.014</a> tava nayanavināśaśokadagdhaṃ vanamiva nāgavimuktavajradagdham (149)|<br>
<a class='ref vai' id='vai269.016' href='#vai269.016'>Vai 269.016</a> tataḥ kuṇālaḥ pitaraṃ praṇipatyovāca—<a class='ref vai' id='vai269.017' href='#vai269.017'>Vai 269.017</a> rājannatītaṃ khalu naiva śocyaṃ kiṃ na śrutaṃ te munivākyametat |<br>
<a class='ref vai' id='vai269.019' href='#vai269.019'>Vai 269.019</a> yatkarmabhiste ’pi jinā na muktāḥ pratyekabuddhāḥ sudṛḍhaistathaiva (250)|<br>
<a class='ref vai' id='vai269.021' href='#vai269.021'>Vai 269.021</a> labdhāḥ phalasthāśca pṛthagjanāśca kṛtāni kāmānyaśubhāni dehinām |<br>
<a class='ref vai' id='vai269.023' href='#vai269.023'>Vai 269.023</a> svayaṃkṛtānāmiha karmāṇāṃ phalaṃ kathaṃ tu vakṣyāmi parairidaṃ kṛtam (151)|<br>
<a class='ref vai' id='vai269.025' href='#vai269.025'>Vai 269.025</a> ahameva mahārāja kṛtāparādhaśca sāparādhaśca |<br>
<a class='ref vai' id='vai269.026' href='#vai269.026'>Vai 269.026</a> vinivartayāmi yo ’haṃ vinayāmi vipattijananāni (152)|<br>
<a class='ref vai' id='vai269.027' href='#vai269.027'>Vai 269.027</a> na śastravajrāgniviṣāṇi pannagāḥ kurvanti pīḍāṃ nabhaso ’vikāriṇaḥ |<br>
<a class='ref vai' id='vai269.029' href='#vai269.029'>Vai 269.029</a> śarīralakṣyeṇa dhṛtena pārthiva patanti duḥkhānyaśivāni dehinām (153)|<br>
<a class='ref vai' id='vai269.031' href='#vai269.031'>Vai 269.031</a> atha rājā śokāgninā saṃtāpitahṛdaya uvāca—<a class='ref vai' id='vai269.032' href='#vai269.032'>Vai 269.032</a> kenoddhṛtāni nayanāni sutasya mahyaṃ ko jīvitaṃ sumadhuraṃ tyajituṃ vyavastaḥ |<br>
śokānalo nipatito hṛdaye pracaṇḍah ācakṣva putra kasya harāmi daṇḍam (154)|<br>
<a class='ref vai' id='vai270.003' href='#vai270.003'>Vai 270.003</a> yāvadrājñā aśokena śrutam—tiṣyarakṣitāyā ayaṃ prayoga iti |<br>
śrutvā rājā tiṣyarakṣitāmāhūyovāca—<a class='ref vai' id='vai270.005' href='#vai270.005'>Vai 270.005</a> kathaṃ hi dhanye na nimajjase kṣitau cchindāmi śīrṣaṃ paraśuprahāraiḥ |<br>
<a class='ref vai' id='vai270.007' href='#vai270.007'>Vai 270.007</a> tyajāmyahaṃ tvāmatipāpakāriṇīmadharmayuktāṃ śriyamātmavāniva (155)|<br>
<a class='ref vai' id='vai270.009' href='#vai270.009'>Vai 270.009</a> tato rājā krodhāgninā prajvalitastiṣyarakṣitāṃ nirīkṣyovāca—<a class='ref vai' id='vai270.010' href='#vai270.010'>Vai 270.010</a> utpāṭya netre paripātayāmi gātraṃ kimasyā nakharaiḥ sutīkṣṇaiḥ |<br>
<a class='ref vai' id='vai270.012' href='#vai270.012'>Vai 270.012</a> jīvantiśūlāmatha kārayāmi cchindāmi nāsāṃ krakacena vāsyāḥ (156)|<br>
<a class='ref vai' id='vai270.014' href='#vai270.014'>Vai 270.014</a> kṣureṇa jihvāmatha kartayāmi viṣeṇa pūrṇāmatha ghātayiṣye |<br>
<a class='ref vai' id='vai270.016' href='#vai270.016'>Vai 270.016</a> sa ityevamādivadhaprayogaṃ bahuprakāraṃ hyavadannarendraḥ (157)|<br>
<a class='ref vai' id='vai270.018' href='#vai270.018'>Vai 270.018</a> vijñāpayāmāsa guruṃ mahātmā |<br>
<a class='ref vai' id='vai270.020' href='#vai270.020'>Vai 270.020</a> anāryakarmā yadi tiṣyarakṣitā tvamāryakarmā bhava mā vadha striyam (158)|<br>
<a class='ref vai' id='vai270.022' href='#vai270.022'>Vai 270.022</a> phalaṃ hi maitryā sadṛśaṃ na vidyate prabhostitakṣā sugatena varṇitā |<br>
<a class='ref vai' id='vai270.024' href='#vai270.024'>Vai 270.024</a> punaḥ praṇasya pitaraṃ kumāraḥ kṛtāñjaliḥ sūnṛtavāgjagāda (159)|<br>
<a class='ref vai' id='vai270.026' href='#vai270.026'>Vai 270.026</a> rājanna me duḥkhamalo ’sti kaścittīvrāpalāre ’pi na manyutāpaḥ |<br>
<a class='ref vai' id='vai270.028' href='#vai270.028'>Vai 270.028</a> manaḥ prasannam yadi me jananyām yenoddhṛte me nayane svayaṃ hi |<br>
<a class='ref vai' id='vai270.030' href='#vai270.030'>Vai 270.030</a> tattena satyena mamāstu tāvannetradvayaṃ prāktanameva sadyaḥ (160)|<br>
<a class='ref vai' id='vai270.032' href='#vai270.032'>Vai 270.032</a> ityuktamātre pūrvādhikapraśobhite netrayugme prādurbabhūvatuḥ |<br>
yāvadrājñā aśokena tiṣyarakṣitā amarṣitena jatugṛhaṃ praveśayitvā dagdhā, takṣaśilāśca paurāḥ praghātitāḥ |<br>
|<br>
bhikṣavaḥ saṃśayajātāḥ sarvasaśayacchettāramāyuṣmantaṃ sthaviropaguptaṃ pṛcchanti—kiṃ kuṇālena karma kṛtam yasya karmaṇo vipākena nayanānyutpāṭitāni? sthavira uvāca—tena hyāyuṣmantaḥ śrūyatām—<a class='ref vai' id='vai271.003' href='#vai271.003'>Vai 271.003</a> bhūtapūrvamatīte ’dhvani vārāṇasyāmanyatamo lubdhakaḥ |<br>
<a class='ref vai' id='vai271.004' href='#vai271.004'>Vai 271.004</a> sa himavantaṃ gatvā mṛgān praghātayati |<br>
<a class='ref vai' id='vai271.005' href='#vai271.005'>Vai 271.005</a> so ’pareṇa samayena himavantaṃ gataḥ |<br>
tatra pāśanipatitānyekasyāṃ guhāyāṃ praviṣṭānyāsāditāni |<br>
<a class='ref vai' id='vai271.006' href='#vai271.006'>Vai 271.006</a> tena vāgurayā sarve gṛhītāḥ |<br>
tasya buddhirutpannā—yadi praghātayiṣyāmi, māṃsaḥ kledaṃmupayāsyati |<br>
<a class='ref vai' id='vai271.007' href='#vai271.007'>Vai 271.007</a> tena pañcānāṃ mṛgaśatānāṃ nayanātyutpāṭitāni |<br>
|<br>
<a class='ref vai' id='vai271.008' href='#vai271.008'>Vai 271.008</a> kiṃ manyadhvamāyuṣmantah? yo ’sau lubdhakaḥ, sa eṣa kuṇālaḥ |<br>
yattatrānena bahūnāṃ mṛgaśatānāṃ nayanānyutpāṭitāni, tasya karmaṇo vipākena bahūni varṣaśatasahasrāṇi narakeṣu duḥkhamanubhūya tataḥ karmāvaśeṣeṇa pañca janmaśatāni tasya nayanānyutpāṭitāni |<br>
|<br>
<a class='ref vai' id='vai271.011' href='#vai271.011'>Vai 271.011</a> kiṃ karma kṛtam yasya karmaṇo vipākenocce kule upapannaḥ, prasādikaśca saṃvṛttaḥ, satyadarśanaṃ ca kṛtam?<a class='ref vai' id='vai271.013' href='#vai271.013'>Vai 271.013</a> tena hyāyucmantaḥ śrūyatām—bhūtapūrvamatīte ’dhvani catvāriṃśadvarṣasahasrāyuṣi prajāyāṃ krakucchando nāma samyaksambuddho loka udapādi |<br>
<a class='ref vai' id='vai271.014' href='#vai271.014'>Vai 271.014</a> yadā krakucchandaḥ samyaksambuddhaḥ sakalaṃ buddhakāryaṃ kṛtvā nirupadhiśeṣe nirvāṇadhātau parinirvṛtaḥ, tasya aśokena rājñā catūratnamayaṃ stūpaṃ kāritam |<br>
<a class='ref vai' id='vai271.016' href='#vai271.016'>Vai 271.016</a> yadā rājā aśokaḥ kālagataḥ, aśrāddho rājā rājyaṃ pratiṣṭhitaḥ |<br>
tāni ratnānyadattādāyikairhṛtāni |<br>
<a class='ref vai' id='vai271.017' href='#vai271.017'>Vai 271.017</a> pāṃśukāṣṭaṃ cāvaśiṣṭam |<br>
atra janakāyo gatvā viśīrṇaṃ dṛṣṭvā śocitumārabdhaḥ |<br>
<a class='ref vai' id='vai271.018' href='#vai271.018'>Vai 271.018</a> tasmiṃśca samaye ’nyatamaśca śreṣṭhiputraḥ |<br>
tenokrah—kimarthaṃ rudyata iti? tairabhihitam—krakucchandasya samyaksambuddhasya stūpaṃ catūratnamayamāsīt, sa idānīṃ viśīrṇa iti |<br>
<a class='ref vai' id='vai271.020' href='#vai271.020'>Vai 271.020</a> tatastena ca tatra krakucchandasya samyaksambuddhasya kāyapramāṇikā pratimā babhūva viśīrṇā, sā abhisaṃskṛtā, samyakpraṇidhānaṃ ca kṛtam—yādṛśaḥ krakucchandaḥ śāstā, īdṛśameva śāstāramārāgayeyaṃ mā virāgayeyamiti |<br>
|<br>
<a class='ref vai' id='vai271.023' href='#vai271.023'>Vai 271.023</a> kiṃ manyadhvamāyuṣmantah? yo ’sau śreṣṭhiputraḥ, sa eṣa kuṇālaḥ |<br>
yatrānena krakucchandasya stūpamabhisaṃskṛtam, tasya karmaṇo vipākenoccakule upapannaḥ |<br>
<a class='ref vai' id='vai271.024' href='#vai271.024'>Vai 271.024</a> yatpratimā abhisaṃskṛtā, tena karmaṇo vipākena kuṇākaḥ prāsādikaḥ samṛttaḥ |<br>
<a class='ref vai' id='vai271.025' href='#vai271.025'>Vai 271.025</a> yat praṇidhānaṃ kṛtam, tasya karmaṇo vipākena kuṇālena śākyamuniḥ samyaksambuddhastādṛśa eva śāstā samārāgito na virāgitaḥ, satyadarśanaṃ ca kṛtam |<br>
|<br>
<a class='ref vai' id='vai271.028' href='#vai271.028'>Vai 271.028</a> iti śrīdivyāvadāne kuṇālāvadānaṃ saptaviṃśatimaṃ samāptam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
