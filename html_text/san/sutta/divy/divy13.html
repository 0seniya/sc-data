<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy13' lang='san'>
<header>
<ul>
<li class='division'>Divyāvadānam</li>
</ul>
<h1>13. svāgatāvadānam</h1>
</header>
<p><a class='ref vai' id='vai104.001' href='#vai104.001'>Vai 104.001</a> buddho bhagavāñ śrāvastyāṃ viharati sma jetavane ’nāthapiṇḍadasyārāme |<br>
<a class='ref vai' id='vai104.002' href='#vai104.002'>Vai 104.002</a> tena khalu punaḥ samayena śiśumāragirau bodho nāma gṛhapatiḥ prativasati āḍhyo mahādhāno mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī |<br>
<a class='ref vai' id='vai104.004' href='#vai104.004'>Vai 104.004</a> tena sadṛśāt kulāt kalatramānītam |<br>
<a class='ref vai' id='vai104.005' href='#vai104.005'>Vai 104.005</a> sa tayā sārdhaṃ krīḍati ramate paricārayati |<br>
tasya krīḍato ramamāṇasya paricārayataḥ kālāntareṇa patnī āpannasattvā saṃvṛttā |<br>
<a class='ref vai' id='vai104.006' href='#vai104.006'>Vai 104.006</a> sā upariprāsādatalagatā ayantritopacārā dhāryate, kālartukaiścopakaraṇairanuvidhīyate, vaidyaprajñaptaiścāhārair nātitiktair nātyamlair nātilavaṇair nātimadhurair nātikaṭukair nātikaṣāyaistiktāmlalavaṇamadhurakaṭukakaṣāyavivarjitairāhāraiḥ |<br>
<a class='ref vai' id='vai104.008' href='#vai104.008'>Vai 104.008</a> hārārdhahārabhūṣitagātrā apsareva nandanavanacāriṇī mañcānmañcaṃ pīṭhātpīṭhamanavatarantī adharimāṃ bhūmim |<br>
<a class='ref vai' id='vai104.010' href='#vai104.010'>Vai 104.010</a> na cāsyāḥ kiṃcidamanojñaśabdaśravaṇam yāvadeva garbhasya paripākāya |<br>
sā aṣṭānāṃ vā navānāṃ vā māsānāmatyayāt prasūtā |<br>
<a class='ref vai' id='vai104.011' href='#vai104.011'>Vai 104.011</a> dārikā jātā abhirūpā darśanīyā prādādikā sarvāṅgapratyaṅgopetā |<br>
<a class='ref vai' id='vai104.012' href='#vai104.012'>Vai 104.012</a> tasyāstrīṇi saptakānyekaviṃśatidivasān vistareṇa jātimahaṃ kṛtvā varṇasaṃsthānaviśeṣānurūpaṃ nāmadheyaṃ vyapasthāpitam |<br>
<a class='ref vai' id='vai104.013' href='#vai104.013'>Vai 104.013</a> sā dhātryaṅkagatā unnīyate vardhyate kṣīreṇa dadhnā navanītena sarpiṣā saripimaṇḍenānyaiśca cottaptottaptairupakaraṇaviśeṣaiḥ |<br>
<a class='ref vai' id='vai104.014' href='#vai104.014'>Vai 104.014</a> āśu vardhate hradasthamiva paṅkajam |<br>
<a class='ref vai' id='vai104.015' href='#vai104.015'>Vai 104.015</a> yadā mahatī saṃvṛttā, tadā rūpiṇī yauvanānurūpayā ācāravihāraceṣṭayā devakanyeva tadgṛhamavabhāsamānā sugṛtsambandhibāndhavānāmantarjanasya ca prītimutpādayati |<br>
<a class='ref vai' id='vai104.016' href='#vai104.016'>Vai 104.016</a> tasyāstādṛśīṃ vibhūtiṃ śrutvā nānādeśanivāsrājaputrā amātyaputrā gṛhapatiputrā dhaninaḥ śreṣṭhiputrāḥ sārthavāhaputrāśca bhāryārtham yācanakān preṣayanti |<br>
<a class='ref vai' id='vai104.018' href='#vai104.018'>Vai 104.018</a> yathā yathā cāsau prāthyate, tathā tathā bodho gṛhapatiḥ sutarāṃ prītimutpādayati |<br>
<a class='ref vai' id='vai104.019' href='#vai104.019'>Vai 104.019</a> saṃlakṣayati—mayā eṣā na kasyacidrūpeṇa deyā, na śilpena, nāpyādhipatyena, kiṃ tu yo mama kulaśīlena vā dhanena vā sadṛśo bhavati, tasya mayā dātavyeti |<br>
<a class='ref vai' id='vai104.020' href='#vai104.020'>Vai 104.020</a> sa caivaṃ cintayati |<br>
|<br>
<a class='ref vai' id='vai104.021' href='#vai104.021'>Vai 104.021</a> anāthapiṇḍadena gṛhapatinā śrutam yathā śiśumāragirau bodho gṛhapatistasya duhitā evaṃ rūpayauvanasamuditā, sā nānādeśanivāsināṃ rājāmātyagṛhapatidhanināṃ śreṣṭhisārthavāhaputrāṇāmarthāya prārthyata iti |<br>
<a class='ref vai' id='vai104.023' href='#vai104.023'>Vai 104.023</a> śrutvā ca punarasyaitadabhavat—ahamapi tāvat tāṃ putrasyārthāya prārthayāmi |<br>
<a class='ref vai' id='vai104.024' href='#vai104.024'>Vai 104.024</a> kadācid bodho gṛhapatirdadyāditi viditvā tasyā yācanakāḥ preṣitāḥ |<br>
bodhena gṛhapatinā anāthapiṇḍadasya gṛhapateḥ samudācāradhanasampadaṃ ca vicārya dattā |<br>
<a class='ref vai' id='vai104.025' href='#vai104.025'>Vai 104.025</a> anāthapiṇḍadena gṛhapatinā mahatā śrīsamudayena putrasya pariṇītā |<br>
<a class='ref vai' id='vai104.026' href='#vai104.026'>Vai 104.026</a> yāvat punarapi bodhasya gṛhapateḥ patnyā sārdhaṃ krīḍato ramamāṇasya paricārayataḥ patnī āpannasattvā saṃvṛttā |<br>
<a class='ref vai' id='vai104.027' href='#vai104.027'>Vai 104.027</a> yameva divasamāpannasattvā saṃvṛttā, tameva divasaṃ bodhasya gṛhapateranekānyanarthaśatāni prādurbhūtāni |<br>
<a class='ref vai' id='vai104.028' href='#vai104.028'>Vai 104.028</a> tena naimittikā āhūya pṛṣṭāh—bhavantaḥ, paśyata kasya prabhāvānmamānarthaśatāni prādurbhūtāni |<br>
<a class='ref vai' id='vai104.029' href='#vai104.029'>Vai 104.029</a> naimittikā vicāryaikamatenāhuh—gṛhapate, ya eṣa tava patnyāḥ kukṣimavakrāntaḥ, asyaiṣa prabhāvaḥ |<br>
<a class='ref vai' id='vai104.030' href='#vai104.030'>Vai 104.030</a> tadasya parityāgaḥ kriyatām |<br>
<a class='ref vai' id='vai104.031' href='#vai104.031'>Vai 104.031</a> iti śrutvā bodho gṛhapatiḥ paraṃ viṣādamāpannaḥ |<br>
kathayati—bhavantaḥ, svāgataṃ na parityakṣyāmīti |<br>
<a class='ref vai' id='vai104.032' href='#vai104.032'>Vai 104.032</a> naimittāḥ svastītyuktvā prakrāntāḥ |<br>
atha bodho gṛhapatirviyogasaṃjanitadaurmanasyo ’pi<a class='ref vai' id='vai105.000' href='#vai105.000'>Vai 105.000</a> lokāpavādabhayādabhyupekṣyāvasthitaḥ | <a class='ref vai' id='vai105.001' href='#vai105.001'>Vai 105.001</a></p>
<p>yathā yathāsau garbho vṛddhiṃ gacchati, tathā tathā bodhasya gṛhapateruttarottarātiśayenānarthaśatānyutpadyante |<br>
<a class='ref vai' id='vai105.002' href='#vai105.002'>Vai 105.002</a> sa saṃlakṣayati—ka etāni śṛṇoti? udyānaṃ gatvā tiṣṭhāmīti viditvā tena pauruṣeyā uktāh—yadi me kaścinmahānanartha utpadyate, sa śrāvayitavyo nānya ityuktvā udyānaṃ gatvā avasthito yāvadasyāsau patnī prasūtā |<br>
<a class='ref vai' id='vai105.005' href='#vai105.005'>Vai 105.005</a> dārako jātaḥ |<br>
anyatamaḥ puruṣastvaritaṃ tvaritaṃ bodhasya gṛhapateḥ sakāśaṃ gataḥ |<br>
tenāsau dūrata eva dṛṣṭaḥ |<br>
<a class='ref vai' id='vai105.006' href='#vai105.006'>Vai 105.006</a> sa saṃlakṣayati—yathāyaṃ tvaritatvaritamāgacchati, nūnaṃ mahānanarthaḥ prādurbhūtaḥ |<br>
<a class='ref vai' id='vai105.007' href='#vai105.007'>Vai 105.007</a> iti viditvā sasambhramaḥ pṛcchati—bhoḥ puruṣa, kiṃ tvaritvaritamāgacchasīti? sa kathayati—gṛhapte, diṣṭyā vardhase, putraste jāta iti |<br>
<a class='ref vai' id='vai105.008' href='#vai105.008'>Vai 105.008</a> sa kathayati—bhoḥ puruṣa, yadyapi me putro ’narhaśatānyutpādya jātaḥ, tathāpi svāgatamasyeti |<br>
<a class='ref vai' id='vai105.009' href='#vai105.009'>Vai 105.009</a> tadanantarameva dvitīyapuruṣastathaiva tvaritatvaritamaśruparyākulekṣaṇo bodhasya gṛhapateḥ sakāśaṃ gataḥ |<br>
<a class='ref vai' id='vai105.010' href='#vai105.010'>Vai 105.010</a> so ’pi tenānarthatayā sasambhrameṇa pṛṣṭah—bhoḥ puruṣa, kiṃ tvaritatvaritamāgacchasīti? sa bāṣpoparudhyamānagadgadakaṇṭhaḥ karuṇādīnavilambitākṣaraṃ kathayati—gṛhapate, gṛhe ’gnirutthitaḥ |<br>
<a class='ref vai' id='vai105.012' href='#vai105.012'>Vai 105.012</a> sarvaṃ svāpateyaṃ dagdhamiti |<br>
sa muhurmuhuranarthaśravaṇadṛḍhīkṛtacittasaṃtatiḥ kathayati—bhoḥ puruṣa, prāptavyametat |<br>
<a class='ref vai' id='vai105.013' href='#vai105.013'>Vai 105.013</a> alaṃ viṣādena, tūṣṇīṃ tiṣṭheti |<br>
<a class='ref vai' id='vai105.014' href='#vai105.014'>Vai 105.014</a> atha tasya jñātayo lokadharmānuvṛttyā avajñāpūrvakena nāmadheyaṃ vyavasthāpayitumārabdhāh—kiṃ bhavatu dāraksya nāmeti |<br>
<a class='ref vai' id='vai105.015' href='#vai105.015'>Vai 105.015</a> tatraike kathayanti—yatkulasadṛśaṃ tatkriyatāmiti |<br>
apare kathayanti—yena bodhasya gṛhapateḥ kukṣigatenaivānekadhanasamuditaṃ gṛhaṃ nidhanamupanītam, tasya kīdṛśaṃ kulasadṛśaṃ nāma vyavasthāpyate? api tu ayaṃ pitrā jātamātraḥ svāgatavādena samudācaritaḥ, tasmādasya svāgata iti nāma bhavatu iti |<br>
<a class='ref vai' id='vai105.018' href='#vai105.018'>Vai 105.018</a> tasya svāgata iti nāmadheyaṃ vyavasthāpitam |<br>
yathā yathā svāgato vṛddhimupayāti, tathā tathā bodhasya gṛhapaterdhanadhānyahiraṇyasuvarṇadāsīdāsakarmakarapauruṣeyāstanutvaṃ parikṣayaṃ paryādānaṃ gacchanti |<br>
<a class='ref vai' id='vai105.020' href='#vai105.020'>Vai 105.020</a> yāvadapareṇa samayena bodho gṛhapatiḥ kālagataḥ |<br>
<a class='ref vai' id='vai105.021' href='#vai105.021'>Vai 105.021</a> sāpyasya patnī kālagatā |<br>
tadgṛhaṃ pratisaṃskṛtaṃ punaragninā dagdham |<br>
<a class='ref vai' id='vai105.022' href='#vai105.022'>Vai 105.022</a> ye ’pyasya pauruṣeyāḥ paṇyamādāya deśāntaragatā mahāsamudram yāvattīrṇāḥ, tataḥ keṣāṃcidyānapātraṃ vipannam, keṣāṃcit paṇyamapaṇyījātam, kecit tatraivānayena vyasanamāpannāḥ, keṣāṃcit kāntāramadhyagatānāṃ caurairdravyamapahṛtam, keṣāṃcinnagarasamīpamanuprāptānāṃ śaulkikaśaulkikairdravyaṃ vicārayadbhiḥ sāro gṛhītaḥ, keṣāṃcit pattanamanuprāptānāṃ rājñā viniyuktairdoṣamutpādya sarvasvamapahṛtam |<br>
<a class='ref vai' id='vai105.026' href='#vai105.026'>Vai 105.026</a> kecidbodhasya gṛhapateḥ prāṇaviyogaṃ śrutvā tatraiva avasthitāḥ |<br>
<a class='ref vai' id='vai105.027' href='#vai105.027'>Vai 105.027</a> jñātīnāmapi kecit kālagatāḥ, kecinniṣpalāyitāḥ, kecit tatraivāvasthitāḥ svāgatasya vācamapi na prayacchanti |<br>
<a class='ref vai' id='vai105.028' href='#vai105.028'>Vai 105.028</a> dāsīdāsakarmakarapauruṣeyā api kecit kālagatāḥ, kecinniṣpalāyitāḥ, kecidanyāśrayeṇa tatraivāvasthitāḥ santaḥ svāgatasya nāmāpi na gṛhṇanti |<br>
<a class='ref vai' id='vai105.030' href='#vai105.030'>Vai 105.030</a> kiṃ tu bodhasyaikā purāṇavṛddhā dāsī kṛtajñatayā svāgatasyopasthānaṃ kurvantī tiṣṭhati |<br>
<a class='ref vai' id='vai105.031' href='#vai105.031'>Vai 105.031</a> tayā sa lipyakṣaracāryasyākṣarāṇi śikṣayitumupanyastaḥ |<br>
sā saṃlakṣayati—bodhasya gṛhapatergṛhamanekadhanasamuditaṃ vistīrṇasvajanabandhuvargaṃ prabhūtadāsīdāsakarmakarapauruṣeyam<a class='ref vai' id='vai106.000' href='#vai106.000'>Vai 106.000</a> paryādānaṃ gatam |<br>
<a class='ref vai' id='vai106.001' href='#vai106.001'>Vai 106.001</a> svāgato ’haṃ cāvasthitāḥ |<br>
tajjijñāsyāmi tāvat kasyāpuṇyenāyamupaplavaḥ, kiṃ svāgatasya āhosvinmameti |<br>
<a class='ref vai' id='vai106.002' href='#vai106.002'>Vai 106.002</a> tayā svāgatasya nāṃnā sthālyāṃ taṇḍulān prakṣipya bhaktārtham yojitā vinaṣṭāḥ |<br>
<a class='ref vai' id='vai106.003' href='#vai106.003'>Vai 106.003</a> tata ātmano nāṃnā tathaiva yojitāḥ, śobhanaṃ bhaktaṃ saṃpannam |<br>
<a class='ref vai' id='vai106.004' href='#vai106.004'>Vai 106.004</a> sā saṃlakṣayati—asau mandabhāgyaḥ |<br>
etamāgamya bodhasya gṛhapatergṛhamanekadhanasamuditaṃ vistīrṇasvajanabandhuvargaṃ prabhūtadāsīdāsakarmakarapauruṣeyaṃ parikṣayaṃ paryādānaṃ gatam |<br>
<a class='ref vai' id='vai106.006' href='#vai106.006'>Vai 106.006</a> ahaṃ punar na yāsyāmīti |<br>
kṛtaḥ sthāsyāmīti? atra prāptakālaṃ sarvathā yāvat prāṇaviyogo na bhavati tāvanniṣpalāyeyem |<br>
<a class='ref vai' id='vai106.007' href='#vai106.007'>Vai 106.007</a> iti viditvā yattatra kiṃcit sāramasti, tamādāya niṣpalāyitā |<br>
<a class='ref vai' id='vai106.008' href='#vai106.008'>Vai 106.008</a> tasmiñ śūnye gṛhe śvānaḥ praviśya kalahaṃ kartumārabdhāḥ |<br>
yāvadanyatamo dhūrtapuruṣastena pradeśenātikrāmati |<br>
<a class='ref vai' id='vai106.009' href='#vai106.009'>Vai 106.009</a> sa śvānakalahaṃ śrutvā saṃlakṣayati—bodhasya gṛhapatergṛhe śvānaḥ kaliṃ kurvanti |<br>
<a class='ref vai' id='vai106.010' href='#vai106.010'>Vai 106.010</a> kiṃ tadanyaṃ bhavet? paśyāmi tāvaditi |<br>
sa tatra praviṣṭo yāvat paśyati śūnyam |<br>
<a class='ref vai' id='vai106.011' href='#vai106.011'>Vai 106.011</a> so ’pi tasmādyat kiṃciccheṣāvaśeṣamasti, tamādāya prakrāntaḥ |<br>
|<br>
<a class='ref vai' id='vai106.012' href='#vai106.012'>Vai 106.012</a> tataḥ svāgato bhojanavelāṃ jñātvā lekhaśālāyāḥ svagṛhamāgato bhoktumiti yāvat paśyati śūnyam |<br>
<a class='ref vai' id='vai106.013' href='#vai106.013'>Vai 106.013</a> sa bhoktukāmāvarjitasaṃtatih(?) kṣudhāsaṃjanitadaurmanasyaḥ śabdāpayitumārabdhah—amba ambeti |<br>
<a class='ref vai' id='vai106.014' href='#vai106.014'>Vai 106.014</a> na kaścidvacanaṃ dadāti |<br>
sa tadgṛhamatiścāmutaśca vyavalokya nairāśyamāpanno niṣkrāntaḥ |<br>
<a class='ref vai' id='vai106.015' href='#vai106.015'>Vai 106.015</a> tasya gṛhasya nātidūre ’nyagṛham |<br>
tasmin svāgatasya jñātastiṣṭhanti |<br>
sa teṣāṃ sakāśaṃ gato yāvattatra kaliḥ prādurbhūtaḥ |<br>
<a class='ref vai' id='vai106.016' href='#vai106.016'>Vai 106.016</a> te kalahaṃ kṛtvā vyupaśāntāḥ parasparaṃ kathayanti—bhavantaḥ, pūrvamasmākamanyonyaṃ dṛṣṭvā sneho bhavati, idānīṃ tu dveṣaḥ |<br>
<a class='ref vai' id='vai106.017' href='#vai106.017'>Vai 106.017</a> paśyadhvaṃ kaścidanya āgataḥ syāditi |<br>
<a class='ref vai' id='vai106.018' href='#vai106.018'>Vai 106.018</a> te samanveṣitumārabdhā yāvat paśyanti svāgatam |<br>
tatraike kathayanti—bhavantaḥ, svāgataḥ praviṣṭa iti |<br>
<a class='ref vai' id='vai106.019' href='#vai106.019'>Vai 106.019</a> apare kathayanti—nāyaṃ svāgatāḥ, kiṃ tu durāgataḥ, imamāgamyāsmākaṃ kaliḥ prādurbhūta iti |<br>
<a class='ref vai' id='vai106.020' href='#vai106.020'>Vai 106.020</a> sa tairgrīvāyāṃ gṛhītvā niṣkāsito ’nyatra gataḥ |<br>
<a class='ref vai' id='vai106.021' href='#vai106.021'>Vai 106.021</a> tasmādapi niṣkāsito yāvat kroḍamallānāṃ madhye praviṣṭaḥ |<br>
te yatra yatra bhaikṣārthikāḥ praviśanti, tatra nirbhartsyante niṣkāsyante ca |<br>
<a class='ref vai' id='vai106.022' href='#vai106.022'>Vai 106.022</a> te nairāśyamāpannā riktahastakā riktamallakāḥ śūnyadevakulamaṇḍapavṛkṣamūlānyāgatāḥ |<br>
<a class='ref vai' id='vai106.023' href='#vai106.023'>Vai 106.023</a> te ’nyonyaṃ pṛcchanti—bhavantaḥ, vayaṃ pūrve yatra yatra gacchāmastataḥ pūrṇahastāḥ pūrṇamallakā āgacchāmaḥ |<br>
<a class='ref vai' id='vai106.024' href='#vai106.024'>Vai 106.024</a> idānīṃ ko yogo yena vayaṃ riktahastakā riktamallakā nairāśyamāpannā ihāgatā iti? tatraike kathayanti—nūnaṃ ko ’pi mandabhāgyo ’smākaṃ madhye praviṣṭo yena vayaṃ riktahastā riktamallakā ihāgatā iti |<br>
<a class='ref vai' id='vai106.027' href='#vai106.027'>Vai 106.027</a> apare kathayanti—gatametat |<br>
dvidhā bhūtvā praviśāma iti |<br>
te parasmin divase dvidhā praviṣṭāḥ |<br>
<a class='ref vai' id='vai106.028' href='#vai106.028'>Vai 106.028</a> tatra yeṣāṃ madhye svāgataste tathaiva nirbhartsitā niṣkāsitāśca nairāśyamāpannā riktahastā riktamallāśca yathānilayamāgatāḥ |<br>
<a class='ref vai' id='vai106.029' href='#vai106.029'>Vai 106.029</a> te tvanye pūrṇahastā pūrṇamallakā āgatāḥ |<br>
<a class='ref vai' id='vai106.030' href='#vai106.030'>Vai 106.030</a> ye te riktahastakā riktapātrā āgatāste bhūyo dvidhā bhūtvā praviṣṭāḥ |<br>
tatra teṣāmapi yeṣāṃ madhye svāgataste tathaiva riktahastā riktamallakāścāgatāḥ |<br>
<a class='ref vai' id='vai106.031' href='#vai106.031'>Vai 106.031</a> te bhūyo dvidhā bhūtā evam yāvat svāgatakroḍamallakau praviṣṭau riktahastau riktamallakau āgatau |<br>
<a class='ref vai' id='vai106.032' href='#vai106.032'>Vai 106.032</a> te tvanye pūrṇahastāh <a class='ref vai' id='vai107.000' href='#vai107.000'>Vai 107.000</a>pūrṇamallakā āgatāḥ |<br>
<a class='ref vai' id='vai107.001' href='#vai107.001'>Vai 107.001</a> tataste kroḍamallakāḥ sarve saṃbhūya saṃkalpaṃ kartumārabdhāh—bhavantaḥ, ayaṃ mandabhāgyo ’smākaṃ madhye praviṣṭho yena vayaṃ riktahastā rikmallakāścāgatāḥ |<br>
<a class='ref vai' id='vai107.002' href='#vai107.002'>Vai 107.002</a> niṣkāsayāma enamiti |<br>
<a class='ref vai' id='vai107.003' href='#vai107.003'>Vai 107.003</a> sa taiḥ prabhūtān prahārān dattvā śirasi ca mallakaṃ bhaṅktvā niṣkāsitaḥ |<br>
|<br>
<a class='ref vai' id='vai107.004' href='#vai107.004'>Vai 107.004</a> atrāntare yāvacchrāvasteyo vaṇijo bodhasya gṛhapatervayasyaḥ paṇyamādāya śiśumāragirimanuprāptaḥ |<br>
<a class='ref vai' id='vai107.005' href='#vai107.005'>Vai 107.005</a> tena svāgato mallakena hastagatena pīṭhīṃ gato mukhabimbakena pratyabhijñāta uktaśca—putra tvaṃ bodhagṛhapateḥ putra iti? sa kathayati—tāta, ahaṃ tasya putro durāgata iti |<br>
<a class='ref vai' id='vai107.006' href='#vai107.006'>Vai 107.006</a> sa muhūrtaṃ tūṣṇīṃ sthitvā aśruparyākulekṣaṇaḥ kathayati—putra, tau tava mātāpitarau kālagatau? te jñātayah? sa āha—teṣāmapi kecit kālagatāḥ kecidihaiva tiṣṭhanto vācamapi na prayacchanti |<br>
<a class='ref vai' id='vai107.008' href='#vai107.008'>Vai 107.008</a> te dāsīdāskarmakarapauruṣeyāh? teṣāmapi kecit kālagatāḥ, kecinniṣpalāyitāḥ, kecidihaivānyānāśrityāvasthitā vācamapi na prayacchanti |<br>
<a class='ref vai' id='vai107.010' href='#vai107.010'>Vai 107.010</a> yadavaśiṣṭaṃ dhanaṃ tadapi kiṃcidagninā dagdham |<br>
<a class='ref vai' id='vai107.011' href='#vai107.011'>Vai 107.011</a> ye vaṇikpauruṣeyāḥ paṇyaṃ gṛhītvā dhanārthino deśāntaraṃ mahāsamudraṃ cāvatīrṇāḥ, tatrāpi keṣāṃcit paṇyamapaṇyībhūtam, kecit tatraivānayena vyasanamāpannāḥ, keṣāṃcit kāntāramadhyagatānāṃ taskairadravyamapahṛtam, keṣāṃcinnagarasamīpamanuprāptānāṃ śaulkikaśaulkikairdravyaṃ vicārayadbhiḥ sāro gṛhītaḥ, keṣāṃcit pattanamanuprāptānāṃ rājño viniyuktairdoṣamutpādya sarvasvamapahṛtam |<br>
<a class='ref vai' id='vai107.015' href='#vai107.015'>Vai 107.015</a> kecit tasya prāṇaviyogaṃ śrutvā tatraivāvasthitāḥ |<br>
sa dīrghamuṣṇaṃ ca niśvasya kathayati—putra śrāvastīṃ kiṃ na gacchasi? tāta, kiṃ tatragatasya bhaviṣyati? putra, tatrānāthapiṇḍado gṛhapatiḥ, tasya putreṇa tava bhaginī pariṇītā |<br>
<a class='ref vai' id='vai107.017' href='#vai107.017'>Vai 107.017</a> sā tava yogodvahanaṃ kariṣyatīti |<br>
sa kathayati—tāta, yadyevaṃ gacchāmīti |<br>
<a class='ref vai' id='vai107.018' href='#vai107.018'>Vai 107.018</a> tena tasya dvau kārṣāpaṇau dattau, uktaśca—putra, ābhyāṃ tāvadātmānaṃ saṃdhāraya, yāvadahaṃ paṇyaṃ visarjayāmi |<br>
<a class='ref vai' id='vai107.019' href='#vai107.019'>Vai 107.019</a> mayā sārdhaṃ gamiṣyasi |<br>
tena tau kārṣāpaṇau khustavastrānte baddhvā sthāpitau, karmavipākena vismṛtau |<br>
<a class='ref vai' id='vai107.020' href='#vai107.020'>Vai 107.020</a> tathaivāsau kutaścit kiṃcidārāgayati kiṃcinnārāgāyati |<br>
<a class='ref vai' id='vai107.021' href='#vai107.021'>Vai 107.021</a> kṣudhayā pīḍyamāno ’vasthitaḥ |<br>
yāvadasau vaṇik paṇyaṃ visarjayitvā pratipaṇyamādāya svāgataṃ vaismṛtya saṃprasthitaḥ |<br>
<a class='ref vai' id='vai107.022' href='#vai107.022'>Vai 107.022</a> svāgato ’pi tena sārdhaṃ saṃprasthitaḥ |<br>
<a class='ref vai' id='vai107.023' href='#vai107.023'>Vai 107.023</a> yāvat te sārthakāḥ kaliṃ kartumārabdhāḥ, balīvardā yoddhumārabdhāḥ |<br>
sārthikāḥ kathayanti—bhavantaḥ, pratyavekṣata sārtham |<br>
<a class='ref vai' id='vai107.024' href='#vai107.024'>Vai 107.024</a> mā asau durāgato ’trāgataḥ syāditi |<br>
taiḥ pratyavekṣamāṇairasau dṛṣṭaḥ |<br>
te taṃ khaṭucapeṭādibhistāḍayitvā ardhacandrakāreṇa grīvāyāṃ gṛhītvā niṣkāsitumārabdhāḥ |<br>
<a class='ref vai' id='vai107.025' href='#vai107.025'>Vai 107.025</a> sa niṣkāsitaḥ |<br>
<a class='ref vai' id='vai107.026' href='#vai107.026'>Vai 107.026</a> niṣkramyamāṇo vikroṣṭumārabdhaḥ |<br>
sārthavāhastaṃ kolāhalaśabdaṃ śrutvā nirīkṣitumārabdhaḥ, yāvat paśyati taṃ niṣkāsyamānam |<br>
<a class='ref vai' id='vai107.027' href='#vai107.027'>Vai 107.027</a> sa kathayati—bhavantaḥ, mā enaṃ niṣkāsayata, mamaiṣa vayasyaputro bhavatīti |<br>
<a class='ref vai' id='vai107.028' href='#vai107.028'>Vai 107.028</a> te kathayanti—sārthavāha, yamāgamya bodhasya gṛhapateranekadhanasamuditaṃ sasuhṛtsambandhibāndhavaṃ gṛhaṃ vinaṣṭam, kathaṃ tena sārdhaṃ gacchāmah? sarvathā tvaṃ sārthasya svāmī |<br>
<a class='ref vai' id='vai107.029' href='#vai107.029'>Vai 107.029</a> yadyeṣa gacchati, vayaṃ na gacchāma iti |<br>
<a class='ref vai' id='vai107.030' href='#vai107.030'>Vai 107.030</a> sārthavāhastaṃ kathayati—putra, mahājanavirodho ’tra bhavati |<br>
sārthakāḥ kṣubhitāḥ |<br>
<a class='ref vai' id='vai107.031' href='#vai107.031'>Vai 107.031</a> tvaṃ paścādvāsoddhātikayā gaccha, ahaṃ tavārthe āhāraṃ sthāpayāmīti |<br>
sa mātāpitṛviyogapratispardhinā pūrvakarmāparādhaprabhāveṇa duḥkhadaurmanasyena saṃtāpitamanāḥ sāśrukaṇṭhastūṣṇīmavasthitaḥ |<br>
sārthaḥ saṃprasthitaḥ |<br>
<a class='ref vai' id='vai108.001' href='#vai108.001'>Vai 108.001</a> so ’pi vāsoddhātikayā gantumārabdhaḥ |<br>
sa sārthavāhastasyāhāraṃ patrapuṭake baddhvā kiṃcidbhūmau pāṃśunā praticchādya sthāpayati, kiṃcidvṛkṣaśākhāpatrairavacchādya |<br>
<a class='ref vai' id='vai108.002' href='#vai108.002'>Vai 108.002</a> tatra yaṃ bhūmau sthāpayati, sa śṛgālairanyaiścatuṣpādaurbhakṣyate |<br>
<a class='ref vai' id='vai108.003' href='#vai108.003'>Vai 108.003</a> yaṃ vṛkṣaśākhāsu, sa pakṣibhiḥ śākhāmṛgaiśca bhakṣyate |<br>
<a class='ref vai' id='vai108.004' href='#vai108.004'>Vai 108.004</a> tataḥ kiṃcidārāgayati kiṃcinnārāgayati |<br>
asthānamanavakāśo yaccaramabhavikaḥ sattvo ’samprāpte viśeṣādhigame so ’ntarā kālaṃ kuryāt |<br>
<a class='ref vai' id='vai108.005' href='#vai108.005'>Vai 108.005</a> sa kṛcchreṇa śrāvastīmanuprāptaḥ |<br>
bahiḥ śrāvastyāmudapānopakaṇṭhake viśrāntaḥ |<br>
<a class='ref vai' id='vai108.006' href='#vai108.006'>Vai 108.006</a> yāvat tasya bhaginyāḥ santikā preṣyadārikā udakārthinī kumbhamādāya gatā |<br>
<a class='ref vai' id='vai108.007' href='#vai108.007'>Vai 108.007</a> sa tayā mukhabimbakena pratyabhijñātaḥ |<br>
sā ciraṃ nirīkṣya hīnadīnavadanā kathayati—dāraka, tvaṃ bodhasya gṛhapateḥ śuśumāragirīyakasya putra iti? sa kathayati—evaṃ māṃ bhaginījanaḥ saṃjānīta iti |<br>
<a class='ref vai' id='vai108.009' href='#vai108.009'>Vai 108.009</a> sā aśruparyākulekṣaṇā bāṣpoparudhyamānakaṇṭhā urasi prahāraṃ dattvā karuṇādīnavilambitākṣaraṃ praṣṭumārabdhā |<br>
<a class='ref vai' id='vai108.010' href='#vai108.010'>Vai 108.010</a> tau tava mātāpitarau kālagatau? kālagatau |<br>
<a class='ref vai' id='vai108.011' href='#vai108.011'>Vai 108.011</a> te jñātayah? sa kathayati—teṣāmapi kecit kālagatāḥ, kecinniṣpalāyitāḥ, kecit tatraiva tiṣṭhanto vācamapi na prayacchanti |<br>
<a class='ref vai' id='vai108.012' href='#vai108.012'>Vai 108.012</a> te dāsīdāsakarmakarapauruṣeyāh? teṣāmapi kecit kālagatāḥ, kecinniṣpalāyitāḥ, kecit tatraivānyānāśrityāvasthitā vācamapi na prayacchanti |<br>
<a class='ref vai' id='vai108.014' href='#vai108.014'>Vai 108.014</a> yadapi dhanajātaṃ tadapi kiṃcidagninā dagdham, kiṃcidanyapauruṣeyā gṛhītvā dhanārthino deśāntaraṃ mahāsamudraṃ cāvatīrṇāḥ |<br>
<a class='ref vai' id='vai108.015' href='#vai108.015'>Vai 108.015</a> tatrāpi keṣāṃcidyānapātraṃ vipannam, keṣāṃcit paṇyamapaṇyībhūtam, kecit tatraivānayena vyasanamāpannāḥ, keṣāṃcit kāntāramadhyagatānāṃ taskarairdravyamapahṛtam, keṣāṃcinnagarasamīpamanuprāptānāṃ śaulkikaśaulkikairdravyaṃ vicārayadbhiḥ sāro gṛhītaḥ, keṣāṃcit pattanamanuprāptānāṃ rājaniyuktairdoṣamutpādya sarvasvamapahṛtam, kecittasya prāṇaviyogaṃ śrutvā tatraivāvasthitāḥ |<br>
<a class='ref vai' id='vai108.019' href='#vai108.019'>Vai 108.019</a> sā dīrghamuṣṇaṃ ca niśvasya kathayati—ihaiva tiṣṭha yāvatte bhaginyāḥ kathayāmīti |<br>
<a class='ref vai' id='vai108.020' href='#vai108.020'>Vai 108.020</a> tayā gatvā tasyāḥ prayacchannaṃ kathitam |<br>
kīdṛśena paṇyeneti? sā kathayati—kuto ’sya paṇyam? daṇḍamasya haste mallakaśceti |<br>
<a class='ref vai' id='vai108.021' href='#vai108.021'>Vai 108.021</a> tayā tasyārthaṃ mahārhāṇi vastrāṇi dattāni |<br>
kārṣāpaṇāṃśca dattvā uktā ca—sa vaktavyo yadi te bhāgineyo vā bhāgineyikā vā upasaṃkrāmati, tasyaiva kārṣāpaṇān dadyāḥ |<br>
<a class='ref vai' id='vai108.023' href='#vai108.023'>Vai 108.023</a> mā jñātīnāṃ pratarkyo bhaviṣyatīti |<br>
sā vastrāṇyādāya kārṣāpaṇāṃśca tasya sakāśaṃ gatā kathayati—imāni te vastrāṇi kārṣāpaṇāśca bhaginyā preṣitāni, kathayati ca—yadi te bhāgineyo vā bhāgineyikā vā upasaṃkrāmati, tasyaitatkārṣāpaṇān dadyāḥ |<br>
<a class='ref vai' id='vai108.025' href='#vai108.025'>Vai 108.025</a> mā jñātīnāṃ pratarkyo bhaviṣyasi |<br>
<a class='ref vai' id='vai108.026' href='#vai108.026'>Vai 108.026</a> sa kathayati—śobhanameva bhavati |<br>
ityuktvā tūṣṇīmavasthitaḥ |<br>
<a class='ref vai' id='vai108.027' href='#vai108.027'>Vai 108.027</a> dārikā prakrāntā |<br>
sa saṃlakṣayati—anāthapiṇḍado gṛhapatirvistīrṇasvajanaparivāraḥ |<br>
asmākamapi pitā vistīrṇaparivāraḥ |<br>
<a class='ref vai' id='vai108.028' href='#vai108.028'>Vai 108.028</a> teṣāmamekaikaśo vārtāṃ pratyavekṣate |<br>
bhaginyā ciramālāpo bhaviṣyati |<br>
<a class='ref vai' id='vai108.029' href='#vai108.029'>Vai 108.029</a> sa ca mārgapariśramakhinnena kṣudhārtena na śakyate kartum |<br>
purobhakṣikāṃ tāvat karomi |<br>
<a class='ref vai' id='vai108.030' href='#vai108.030'>Vai 108.030</a> tṛptaḥ sukhālāpam udyānaṃ gatvā śayitaḥ |<br>
<a class='ref vai' id='vai108.031' href='#vai108.031'>Vai 108.031</a> ācaritaṃ śrāvastyāmudyānamoṣakāḥ puruṣāḥ pratidinamanvāhiṇḍyante |<br>
<a class='ref vai' id='vai108.032' href='#vai108.032'>Vai 108.032</a> te yadi suptaṃ puruṣaṃ paśyanti, pādena ghaṭṭayanti |<br>
sa yadi prativibudhyate<a class='ref vai' id='vai109.000' href='#vai109.000'>Vai 109.000</a>, tamevaṃ vadanti—bhoḥ puruṣa, na tvayā śrutam yathā śrāvastyāmudyānamoṣakāḥ puruṣāḥ pratidinamanvāhiṇḍyante? te yadi suptaṃ puruṣaṃ paśyanti, vadanti—uttiṣṭha gaccheti |<br>
<a class='ref vai' id='vai109.002' href='#vai109.002'>Vai 109.002</a> yadi na prativibudhyate, muṣitvā gacchanti |<br>
<a class='ref vai' id='vai109.003' href='#vai109.003'>Vai 109.003</a> taiḥ pādena ghaṭṭito na prativibudhyate |<br>
muṣitvā prakrāntāḥ |<br>
sa vigatamadyamadaḥ pratibuddho yāvat paśyati tānyevānantakāni(?) prāvṛtyāvasthitaḥ |<br>
<a class='ref vai' id='vai109.004' href='#vai109.004'>Vai 109.004</a> tato ’sya bhaginī saṃlakṣayati—aticirayatyasau |<br>
<a class='ref vai' id='vai109.005' href='#vai109.005'>Vai 109.005</a> nūnamatra kāraṇena bhavitavyamiti |<br>
tasyāsau dārikā punaḥ preṣitā—dārike gaccha, cirayatyasau, paśya kimarthaṃ nāgacchatīti |<br>
<a class='ref vai' id='vai109.006' href='#vai109.006'>Vai 109.006</a> sā gatā yāvat paśyati muṣitakaṃ tenaiva veṣeṇāvasthitam |<br>
<a class='ref vai' id='vai109.007' href='#vai109.007'>Vai 109.007</a> sā tvaritatvaritaṃ gatā tasyāḥ kathayati—ārye, muṣitastenaiva veṣeṇa tiṣṭhatīti |<br>
<a class='ref vai' id='vai109.008' href='#vai109.008'>Vai 109.008</a> sā saṃlakṣayati—yamāgamya bodhasya gṛhapateranekadhanasamuditaṃ sasuhṛtsambandhibāndhavaṃ gṛhaṃ vinaṣṭam, yadi tamiha praveśayāmi, sthānametadvidyate yanmayāpi śvaśuragṛhamanayena vyasanamāpatsyate |<br>
<a class='ref vai' id='vai109.010' href='#vai109.010'>Vai 109.010</a> nāsāviha praveśayitavyaḥ |<br>
iti viditvā tayāpyupekṣitaḥ |<br>
|<br>
<a class='ref vai' id='vai109.011' href='#vai109.011'>Vai 109.011</a> tasyāpi pūrvakarmāparādhādvismṛtam |<br>
sa kroḍamallakānāṃ madhye praviṣṭaḥ |<br>
te yatra yatra bhaikṣārthinaḥ praviśanti, tatra tatra nirbhatsyante ca niṣkāsyante ca |<br>
<a class='ref vai' id='vai109.012' href='#vai109.012'>Vai 109.012</a> nairāśyamāpannā riktahastā riktamallakāḥ śūnyadevakulamaṇḍapavṛkṣamūlānyāgatāḥ |<br>
<a class='ref vai' id='vai109.013' href='#vai109.013'>Vai 109.013</a> te ’nyonyaṃ pṛcchanti—bhavantaḥ, vayaṃ pūrvam yatra yatra gacchāmastataḥ pūrṇahastāḥ pūrṇamallakā gacchāmaḥ |<br>
<a class='ref vai' id='vai109.014' href='#vai109.014'>Vai 109.014</a> idānīṃ ko yogo yena vayaṃ riktahastā riktamallakā nairāśyamāpannā ihāgatā iti? tatraike kathayanti—nūnaṃ ko ’pi mandabhāgyo ’smākaṃ madhye praviṣṭo yena vayaṃ riktahastā riktamallakā ihāgatā iti |<br>
<a class='ref vai' id='vai109.016' href='#vai109.016'>Vai 109.016</a> apare kathayanti—dvidhā bhūtvā praviśāma iti |<br>
<a class='ref vai' id='vai109.017' href='#vai109.017'>Vai 109.017</a> te ’parasmin divase dvidhā bhūtvā praviṣṭāḥ |<br>
tatra yeṣāṃ madhye svāgataḥ, te tathaiva nirbhartsitā niṣkāsitāśca nairāśyamāpannā riktahastā riktamallakāścāgatāḥ |<br>
<a class='ref vai' id='vai109.018' href='#vai109.018'>Vai 109.018</a> te tvanye pūrṇahastāḥ pūrṇamallakā āgatā |<br>
<a class='ref vai' id='vai109.019' href='#vai109.019'>Vai 109.019</a> ye riktahastā riktamallakā āgatāḥ, te bhūyo dvidhā bhūtvā praviṣṭāḥ |<br>
<a class='ref vai' id='vai109.020' href='#vai109.020'>Vai 109.020</a> teṣāmapi yeṣāṃ madhye svāgataḥ, te tathaiva riktahastā riktamallakāścāgatāḥ |<br>
te bhūyo dvidhā bhūtā evam yāvat svāgato ’nyaśca kroḍamallakaḥ praviṣṭaḥ |<br>
<a class='ref vai' id='vai109.021' href='#vai109.021'>Vai 109.021</a> tau riktahastau riktamallakau āgatau, te tvanye pūrṇahastāḥ pūrṇamallakā āgatāḥ |<br>
<a class='ref vai' id='vai109.022' href='#vai109.022'>Vai 109.022</a> te kroḍamallakāḥ sarve saṃbhūya saṃjalpaṃ kartumārabdhāh—bhavantaḥ, ayaṃ mandabhāgyasattvo ’smākaṃ madhye praviṣṭo yena vayaṃ riktahastā riktamallakāścāgatāḥ |<br>
<a class='ref vai' id='vai109.024' href='#vai109.024'>Vai 109.024</a> niṣkāsayāma enamiti |<br>
sa taiḥ prabhūtān prahārān dattvā śirasi ca mallakaṃ bhaṅktvā niṣkāsitaḥ |<br>
|<br>
<a class='ref vai' id='vai109.025' href='#vai109.025'>Vai 109.025</a> atrāntare ’nāthapiṇḍadena gṛhapatinā buddhapramukho bhikṣusaṃgho ’ntargṛhe bhaktenopanimantritaḥ |<br>
<a class='ref vai' id='vai109.026' href='#vai109.026'>Vai 109.026</a> tena dauvārikāṇāmājñā dattā—na tāvat kasyacit kroḍamallakasya praveśo dātavyo yāvadbuddhapramukhena bhikṣusaṃghena bhuktam |<br>
<a class='ref vai' id='vai109.027' href='#vai109.027'>Vai 109.027</a> paścāt tān bhojayiṣyāmīti |<br>
kroḍamallakā ye tasya gṛhaṃ pratiśaraṇabhūtāste sarve saṃnipatitāḥ praveṣṭumārabdhāḥ |<br>
<a class='ref vai' id='vai109.028' href='#vai109.028'>Vai 109.028</a> dauvārikeṇa virodhitāḥ |<br>
<a class='ref vai' id='vai109.029' href='#vai109.029'>Vai 109.029</a> kathayanti—bhoḥ puruṣa, asmākameva nāṃnā ayaṃ gṛhapatiḥ prajñāyate anāthapiṇḍado gṛhapatiriti |<br>
<a class='ref vai' id='vai109.030' href='#vai109.030'>Vai 109.030</a> tat kimidamiti kṛtvā asmān vidhārayasīti? sa kathayati—gṛhapatinā ājñādattā—na tāvat kasyacit kroḍamallakasya praveśo dātavyo yāvadbuddhapramukhena bhikṣusaṃghena bhuktam |<br>
<a class='ref vai' id='vai109.032' href='#vai109.032'>Vai 109.032</a> paścāt tān bhojayiṣyāmīti |<br>
te kathayanti—bhavantaḥ, na kadācidvayaṃ vidhāryamāṇāh<a class='ref vai' id='vai110.000' href='#vai110.000'>Vai 110.000</a> |<br>
<a class='ref vai' id='vai110.001' href='#vai110.001'>Vai 110.001</a> taṃ paśyata mā atrāryā durāgata āgato bhavediti |<br>
te samanveṣṭitumārabdhā yāvat paśyantyekasmin pradeśe nilīyāvasthitam |<br>
<a class='ref vai' id='vai110.002' href='#vai110.002'>Vai 110.002</a> tatastaiḥ kolāhalaśabdaḥ kṛtah—ayaṃ bhavantaḥ sa durāgato nilīnastiṣṭhatīti |<br>
<a class='ref vai' id='vai110.003' href='#vai110.003'>Vai 110.003</a> sa taiḥ prabhūtān prahārān datvā niṣkāsitastīvreṇa ca paryavasthānena śirasi mallakena prahāro dattaḥ |<br>
<a class='ref vai' id='vai110.004' href='#vai110.004'>Vai 110.004</a> tasya śiro bhagnam |<br>
sa nivartya vipralapitumārabdhaḥ |<br>
<a class='ref vai' id='vai110.005' href='#vai110.005'>Vai 110.005</a> tatastairhastapādeṣu gṛhītvā saṃkārakūṭe kṣiptah—durāgata atra tiṣṭheti |<br>
sa rudhireṇa pragharatā tasmin saṃkārakūṭe ’vasthitaḥ |<br>
<a class='ref vai' id='vai110.006' href='#vai110.006'>Vai 110.006</a> yāvadbhagavān pūrvāhṇe nivāsya pātracīvaramādāya bhikṣugaṇaparivṛto bhikṣusaṃghapuraskṛto yenānāthapiṇḍadasya gṛhapater niveśanaṃ tenopasaṃkrāntaḥ |<br>
<a class='ref vai' id='vai110.008' href='#vai110.008'>Vai 110.008</a> adrākṣīdbhagavān svāgataṃ paruṣarūkṣāṅgulidīrghakeśaṃ rajasāvacūrṇitagātraṃ kṛśamalpasthānaṃ malinajīrṇavāsonivasitaṃ śirasā bhagnena rudhireṇa pragharatā anyaiśca vraṇaiścākīrṇaiḥ, makṣikābhirupadrutaiḥ saṃkārakūṭe nipatitam |<br>
<a class='ref vai' id='vai110.010' href='#vai110.010'>Vai 110.010</a> dṛṣṭvā ca punarbhikṣūnāmantrayate sma—tṛpyata bhikṣavaḥ sarvabhavopapattibhyaḥ |<br>
<a class='ref vai' id='vai110.011' href='#vai110.011'>Vai 110.011</a> tṛpyata sarvabhavopapattyupakaraṇebhyaḥ, yatra nāma caramabhavikasya sattvasyeyamavasthā |<br>
tatra bhagavāṃs taṃ svāgatamāmantrayate—ākāṅkṣase vatsa pātraśeṣam? bhagavan |<br>
<a class='ref vai' id='vai110.012' href='#vai110.012'>Vai 110.012</a> tatra bhagavānāyuṣmantamānandamāmantrayate—svāgatasya te ānanda pātraśeṣaḥ sthāpayitavyamiti |<br>
<a class='ref vai' id='vai110.013' href='#vai110.013'>Vai 110.013</a> evaṃ bhadantetyāyuṣmānānando bhagavataḥ pratyaśrauṣīt |<br>
|<br>
<a class='ref vai' id='vai110.015' href='#vai110.015'>Vai 110.015</a> atha bhagavān yenānāthapiṇḍadasya gṛhapaterbhaktābhisārastenopasaṃkrāntaḥ |<br>
upasaṃkramya purastādbhikṣusaṃghasya prajñapta evāsane niṣaṇṇaḥ |<br>
<a class='ref vai' id='vai110.016' href='#vai110.016'>Vai 110.016</a> anāthapiṇḍado gṛhapatiḥ sukhopaniṣaṇṇaṃ buddhapramukhaṃ bhikṣusaṃghaṃ viditvā praṇītena khādanīyabhojanīyena svahastena saṃtarpya saṃpravārya bhagavantaṃ bhuktavantaṃ viditvā dhautahastamapanītapātraṃ nīcataramāsanaṃ gṛhītvā bhagavataḥ purastānniṣaṇṇo dharmaśravaṇāya |<br>
<a class='ref vai' id='vai110.019' href='#vai110.019'>Vai 110.019</a> āyuṣmata ānandasya tatpātraśeṣaṃ svāgatāya vismṛtam |<br>
asaṃmoṣadharmāṇo buddhā bhagavantaḥ |<br>
<a class='ref vai' id='vai110.020' href='#vai110.020'>Vai 110.020</a> bhagavatā utthāpitam |<br>
āyuṣmānānando bhagavataḥ pātraṃ gṛhītumārabdho yāvat paśyati tatra pātraśeṣaṃ na saṃsthāpitam |<br>
<a class='ref vai' id='vai110.021' href='#vai110.021'>Vai 110.021</a> dṛṣṭvā ca smṛtirutpannā |<br>
sa dharmatattvo vacasā(?) atha roditumārabdhaḥ |<br>
<a class='ref vai' id='vai110.022' href='#vai110.022'>Vai 110.022</a> bhagavānāha—kasmāt tvamānanda rodiṣīti |<br>
sa kathayati—na mayā bhadanta bhagavataḥ kadācidājñā pratyūḍhapūrveti |<br>
<a class='ref vai' id='vai110.023' href='#vai110.023'>Vai 110.023</a> kiṃ kṛtam? svāgatasya pātraśeṣaṃ na sthāpitamiti |<br>
<a class='ref vai' id='vai110.024' href='#vai110.024'>Vai 110.024</a> bhagavānāha—na tvayā ānanda mamājñā pratismṛtā, api tu svāgatasyaiva tāni karmāṇi labdhasambhārāṇi pariṇatapratyayānyoghavatpratyupasthitānyavaśyabhāvīni yena tava vismṛtam |<br>
<a class='ref vai' id='vai110.026' href='#vai110.026'>Vai 110.026</a> alaṃ viṣādena |<br>
gaccha, taṃ śabdāpayeti |<br>
sa gatvā śabdāpayitumārabdhaḥ |<br>
anekaiḥ prativacanaṃ dattam |<br>
<a class='ref vai' id='vai110.027' href='#vai110.027'>Vai 110.027</a> svāgatasya tadapi vismṛtam yadbhagavatā pratijñātam—tava pātraśeṣaṃ sthāpayiṣyāmīti |<br>
<a class='ref vai' id='vai110.028' href='#vai110.028'>Vai 110.028</a> sa saṃlakṣayati—ko ’pyayaṃ puṇyakarmā bhagavatā trailokyaguruṇā samanvāhṛtaḥ śabdata iti |<br>
āyuṣmatā ānandena gatvā bhagavata ārocitam |<br>
<a class='ref vai' id='vai110.029' href='#vai110.029'>Vai 110.029</a> bhagavan svāgata ityuktvā anekaiḥ prativacanaṃ dattam |<br>
<a class='ref vai' id='vai110.030' href='#vai110.030'>Vai 110.030</a> na jāne kaṃ śabdāpayāmīti |<br>
bhagavānāha—gaccha ānanda, gatvā kathaya—yo bodhasya gṛhapateḥ śuśumāragirīyasya putraḥ svāgataḥ, sa āgacchatu iti |<br>
<a class='ref vai' id='vai110.031' href='#vai110.031'>Vai 110.031</a> āyuṣmatā ānandena gatvoccaiḥ śabdairuktah—yo bodhasya gṛhapateḥ śuśumāragirīyakasya putraḥ svāgataḥ, sa āgacchatu iti |<br>
<a class='ref vai' id='vai110.032' href='#vai110.032'>Vai 110.032</a> tena putur nāmaśravaṇādātmano nāma smṛtam |<br>
sa śanairdaṇḍaviṣṭambhanayogādutthāya gāthāṃ bhāṣate—bhraṣṭaḥ svāgataśabdo ’yaṃ kutaḥ punarihāgataḥ |<br>
<a class='ref vai' id='vai111.002' href='#vai111.002'>Vai 111.002</a> nūnaṃśreyaso nāśaḥ śreyasaśca samudbhavaḥ (1)|<br>
<a class='ref vai' id='vai111.003' href='#vai111.003'>Vai 111.003</a> teṣāṃ sarvajña nātho ’si ye hi tvāṃ śaraṇaṃ gatāḥ |<br>
<a class='ref vai' id='vai111.004' href='#vai111.004'>Vai 111.004</a> teṣāṃ svāgatamāryāṇām ye ca te śāsane ratāḥ (2)|<br>
<a class='ref vai' id='vai111.005' href='#vai111.005'>Vai 111.005</a> ahaṃ tu bhāgyarahitaḥ sarvabandhuvivarjitaḥ |<br>
<a class='ref vai' id='vai111.006' href='#vai111.006'>Vai 111.006</a> śocyaḥ kaṣṭāṃ daśāṃ prāptaḥ śokaśalyasamarpitaḥ (3)|<br>
iti |<br>
<a class='ref vai' id='vai111.007' href='#vai111.007'>Vai 111.007</a> athāyuṣmānānandastamādāya yena bhagavāṃstenopasaṃkrāntaḥ |<br>
upasaṃkramya bhagavantamidamavocat—ayaṃ bhadanta svāgata iti |<br>
<a class='ref vai' id='vai111.008' href='#vai111.008'>Vai 111.008</a> sa bhagavatā kṣudhāsaṃjanitadaurmanasyaḥ samāśvāsitaḥ, uktaśca—putra, imaṃ pātraśeṣaṃ paribhuṅkṣveti |<br>
<a class='ref vai' id='vai111.009' href='#vai111.009'>Vai 111.009</a> sa taṃ dṛṣṭvā saṃlakṣayati—yadyapyahaṃ bhagavatā trailokyaguruṇā daivāt samanvāhṛtaḥ, tadapi stokaḥ pātraśeṣaḥ sthāpitaḥ |<br>
<a class='ref vai' id='vai111.010' href='#vai111.010'>Vai 111.010</a> kimatra bhokṣya iti |<br>
<a class='ref vai' id='vai111.011' href='#vai111.011'>Vai 111.011</a> bhagavāṃstasya cetasā cittamājñāya kathayati—vatsa, yadi tvaṃ sumerumātraiḥ piṇḍaiḥ samudrasadṛśena kuṣkiṇā paribhokṣyase, tathāpyavyayaṃ tanna parikṣayaṃ gamiṣyati, yāvattṛptaḥ paribhuṅkṣva yathāsukhamiti |<br>
<a class='ref vai' id='vai111.013' href='#vai111.013'>Vai 111.013</a> tena tāvad bhuktam yāvat tṛpta iti |<br>
tatsaṃtarpitendriyo bhagavato mukhaṃ vyavalokayitumārabdhaḥ |<br>
<a class='ref vai' id='vai111.014' href='#vai111.014'>Vai 111.014</a> bhagavānāha—vatsa svāgata, tṛpto ’si? tṛpto ’smi bhagavan |<br>
vatsa, yadyevamapaścimaṃ kavalaṃ gṛhāṇa, antardhāsyatyeṣa pātra iti |<br>
<a class='ref vai' id='vai111.015' href='#vai111.015'>Vai 111.015</a> tenāpaścimakavalo gṛhītaḥ, so ’ntarhitaḥ |<br>
bhagavān dakṣiṇādeśanāṃ kṛtvā prakrāntaḥ |<br>
<a class='ref vai' id='vai111.016' href='#vai111.016'>Vai 111.016</a> caramabhavikaḥ sa sattvo bhagavantaṃ pṛṣṭataḥ pṛṣṭataḥ samanubaddhaḥ |<br>
<a class='ref vai' id='vai111.017' href='#vai111.017'>Vai 111.017</a> yāvadbhagavān vihāraṃ gatvā purastādbhikṣusaṃghasya prajñapta evāsane niṣaṇṇaḥ |<br>
so ’pi bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai111.018' href='#vai111.018'>Vai 111.018</a> bhagavān saṃlakṣayati—puṣpāṇāmenaṃ preṣayāmi, karmāpanayo ’sya kartavya |<br>
<a class='ref vai' id='vai111.019' href='#vai111.019'>Vai 111.019</a> iti viditvā svāgatamāmantrayate—vatsa sbāgata, santi te kārṣāpaṇāh? na santi bhagavan |<br>
<a class='ref vai' id='vai111.020' href='#vai111.020'>Vai 111.020</a> vatsa svāgata, vastrāntaṃ nirīkṣasva |<br>
vastrāntaṃ nirīkṣitumārabdho yāvat paśyati dvau kārṣāpaṇau |<br>
<a class='ref vai' id='vai111.021' href='#vai111.021'>Vai 111.021</a> sa kathayati—bhagavan, dvau kārṣāpaṇau |<br>
vatsa gaccha, gaṇḍakasyārāmikasya sakāśānnīlotpalāni gṛhītvā āgaccheti |<br>
<a class='ref vai' id='vai111.022' href='#vai111.022'>Vai 111.022</a> svāgatastasya sakāśaṃ gataḥ |<br>
sa taṃ dūrādeva dṛṣṭvā paryavasthitaḥ |<br>
<a class='ref vai' id='vai111.023' href='#vai111.023'>Vai 111.023</a> sa saṃlakṣayati—āgato ’yaṃ dūrāgataḥ |<br>
niyataṃ mamānartho bhavati |<br>
iti viditvā saparuṣaṃ kathayati—durāgata, kimarthaṃ rvamihāgacchasīti |<br>
<a class='ref vai' id='vai111.024' href='#vai111.024'>Vai 111.024</a> sa gāthāṃ bhāṣate—<a class='ref vai' id='vai111.025' href='#vai111.025'>Vai 111.025</a> nīlotpalairasti kāryaṃ me tathānyair nāpi paṅkajaiḥ |<br>
<a class='ref vai' id='vai111.026' href='#vai111.026'>Vai 111.026</a> munīndrasya tu dūto ’haṃ sarvajñasya yaśasvinaḥ (4)|<br>
<a class='ref vai' id='vai111.027' href='#vai111.027'>Vai 111.027</a> ityuktvā pratinivartitumārabdhaḥ |<br>
so ’pi gāthāṃ bhāṣate—<a class='ref vai' id='vai111.028' href='#vai111.028'>Vai 111.028</a> ehyehi yadi dūto ’si tasya śāntātmano muneḥ |<br>
<a class='ref vai' id='vai111.029' href='#vai111.029'>Vai 111.029</a> pūjyaḥ sa naradevānāṃ pūjyaḥ pūjyatamairapi (5)|<br>
<a class='ref vai' id='vai111.030' href='#vai111.030'>Vai 111.030</a> ityuktvā sa kathayati—buddhadūtastvam? buddhadūtaḥ |<br>
kimarthamāgatah? puṣpārtham |<br>
yadi buddhadūtastvam, gṛhāṇa yathepsitam |<br>
<a class='ref vai' id='vai111.031' href='#vai111.031'>Vai 111.031</a> nīlotpalānāṃ bhāramādāya bhagavataḥ sakāśamāgataḥ |<br>
bhagavānāha—vatsa, bhikṣūṇāṃ cāraya |<br>
<a class='ref vai' id='vai112.001' href='#vai112.001'>Vai 112.001</a> sa bhikṣūṇāṃ cārayitumārabdhaḥ |<br>
bhikṣavo na pratigṛhṇanti |<br>
<a class='ref vai' id='vai112.002' href='#vai112.002'>Vai 112.002</a> bhagavānāha—gṛhṇīdhvaṃ bhikṣavaḥ sarvasaugandham |<br>
cakṣurbhyāṃ karmāpanayo ’sya kartavya iti |<br>
<a class='ref vai' id='vai112.003' href='#vai112.003'>Vai 112.003</a> bhikṣubhirgṛhītāni |<br>
gṛhītvā puṣpitāni |<br>
tenāpūrvaṃ nīlakṛtsnamutpāditaṃ pūrvam |<br>
sa vṛddhānte sthitvā tāni puṣpāṇi dṛṣṭvā sutarāṃ nirīkṣitumārabdhaḥ |<br>
<a class='ref vai' id='vai112.004' href='#vai112.004'>Vai 112.004</a> tasya tannīlakṛtsnamāmukhībhūtam |<br>
<a class='ref vai' id='vai112.005' href='#vai112.005'>Vai 112.005</a> tatastaṃ bhagavānāha—vatsa, kiṃ na pravrajasīti? sa kathayati—pravrajāmi bhagavanniti |<br>
bhagavatā pravrajita upasampādito manasikāraśca dattaḥ |<br>
<a class='ref vai' id='vai112.006' href='#vai112.006'>Vai 112.006</a> tena yujyamānena ghaṭamānena vyāyacchamānena idameva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇādarhattvaṃ sākṣātkṛtam |<br>
<a class='ref vai' id='vai112.008' href='#vai112.008'>Vai 112.008</a> arhan saṃvṛttastraidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparānmukhaḥ |<br>
<a class='ref vai' id='vai112.010' href='#vai112.010'>Vai 112.010</a> sendropendrāṇāṃ pūjyo mānyo ’bhivādyaśca saṃvṛttaḥ |<br>
<a class='ref vai' id='vai112.011' href='#vai112.011'>Vai 112.011</a> so ’rhattvaṃ prāpto vimuktisukhapratisaṃvedī tasyāṃ velāyāṃ gāthāṃ bhāṣate—<a class='ref vai' id='vai112.012' href='#vai112.012'>Vai 112.012</a> upāyapāśairvīreṇa baddhvāhaṃ tattvadarśinā |<br>
<a class='ref vai' id='vai112.013' href='#vai112.013'>Vai 112.013</a> kāruṇyāduddhṛto duḥkhājjīrṇaḥ paṅkādiva dvipaḥ (6)|<br>
<a class='ref vai' id='vai112.014' href='#vai112.014'>Vai 112.014</a> svāgato ’hamabhūvaṃ prāktataḥ paścāddurāgataḥ |<br>
<a class='ref vai' id='vai112.015' href='#vai112.015'>Vai 112.015</a> āgato ’smi purā nātha śrutvā vākyaṃ tavottamam (7)|<br>
<a class='ref vai' id='vai112.016' href='#vai112.016'>Vai 112.016</a> sāmprataṃ svāgato vyaktam <span class='supplied'>saṃvṛtto na durāgatah</span> |<br>
<a class='ref vai' id='vai112.017' href='#vai112.017'>Vai 112.017</a> sāmprataṃ kāñcanaṃ dehaṃ dhārayāmi nirāśravam (8)|<br>
<a class='ref vai' id='vai112.018' href='#vai112.018'>Vai 112.018</a> ratnāni pratilebhe hi svargaṃ mokṣaṃ ca kāṅkṣatām |<br>
<a class='ref vai' id='vai112.019' href='#vai112.019'>Vai 112.019</a> śreṣṭhā kalyāṇamitrāṇāṃ sadā sevā hitaiṣiṇām (9)|<br>
iti |<br>
<a class='ref vai' id='vai112.020' href='#vai112.020'>Vai 112.020</a> yadā āyuṣmān svāgataḥ svākhyāte dharmavinaye pravrajitaḥ, tadā sāmantakena śabdo visṛtah—śramaṇena gautamenāsau durāgataḥ kroḍamallakaḥ pravrajitaḥ |<br>
<a class='ref vai' id='vai112.021' href='#vai112.021'>Vai 112.021</a> tīrthyaiḥ śrutam |<br>
te ’vadhyāyanti kṣipanti vivādayanti—śramaṇo bhavanto gautama evamāha—sāmantaprāsādikaṃ me śāsanamiti |<br>
<a class='ref vai' id='vai112.023' href='#vai112.023'>Vai 112.023</a> atra kiṃ sāmantaprāsādikamityasya yatredānīṃ durāgataprabhṛtayo ’pi kroḍamallakāḥ pravrajantīti? atrāntare nāsti kiṃcidbuddhānāṃ bhagavatāmajñātamadṛṣṭamaviditamavijñātam |<br>
<a class='ref vai' id='vai112.024' href='#vai112.024'>Vai 112.024</a> bhagavān saṃlakṣayati—sumeruprakhyo mahāśrāvake mahājanakāyaḥ prasādaṃ pravedayate |<br>
<a class='ref vai' id='vai112.025' href='#vai112.025'>Vai 112.025</a> tadguṇodbhāvanamasya kartavyam, kutra kartavyam? yatraiva patitaḥ |<br>
<a class='ref vai' id='vai112.026' href='#vai112.026'>Vai 112.026</a> iti jñātvā ānandamāmantrayate sma—gaccha ānanda bhikṣūṇāmārocaya—tathāgato bhikṣavo bhargeṣu janapadeṣu cārikāṃ cariṣyati |<br>
<a class='ref vai' id='vai112.027' href='#vai112.027'>Vai 112.027</a> yo yuṣmākamutsahate tathāgatena sārdhaṃ bhargeṣu cārikāṃ cartum, sa cīvarakāṇi gṛhṇātu iti |<br>
<a class='ref vai' id='vai112.028' href='#vai112.028'>Vai 112.028</a> evaṃ bhadantetyāyuṣmānānando bhagavataḥ pratiśrutya bhikṣūṇāmārocayati—bhagavānāyuṣmanto bhargeṣu janapadeṣu cārikāṃ cariṣyati |<br>
<a class='ref vai' id='vai112.029' href='#vai112.029'>Vai 112.029</a> yo yuṣmākamutsahate bhagavatā sārdhaṃ bhargeṣu janapadeṣu cārikāṃ caritum, sa cīvarakāṇi gṛhṇātu iti |<br>
<a class='ref vai' id='vai112.031' href='#vai112.031'>Vai 112.031</a> atha bhagavān dānto dāntaparivāraḥ śāntaḥ śāntaparivāro mukto muktaparivāra āśvasta āśvastaparivāro vinīto vinītaparivāro ’rhannarhatparivāro vītarāgo vītarāgaparivāraḥ prāsādikah <a class='ref vai' id='vai113.000' href='#vai113.000'>Vai 113.000</a>prasādikaparivāro vṛṣabha iva gogaṇaparivṛto gaja iva kalabhaparivṛtaḥ siṃha iva daṃṣṭṛgaṇaparivṛto haṃsarāja iva haṃsagaṇaparivṛtaḥ suparṇīva pakṣigaṇaparivṛto vipra iva śiṣyagaṇaparivṛtaḥ suvaidya ivāturagaṇaparivṛtaḥ śūra iva yodhagaṇaparivṛto deśika ivādhvagagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva pauragaṇaparivṛtaḥ koṭṭarāja iva mantrigaṇaparivṛtaścakravartīva putrasahasraparivṛtaścandra iva nakṣatragaṇaparivṛtaḥ sūrya iva raśmisahasraparivṛto dhṛtarāṣṭra iva gandharvagaṇaparivṛto virūḍhaka iva kumbhāṇḍagaṇaparivṛto virūpakṣa iva nāgagaṇaparivṛto dhanada iva yakṣagaṇaparivṛto vemacitrīvāsuragaṇaparivṛtaḥ śakra iva tridaśagaṇaparivṛto brahmeva brahmakāyikagaṇaparivṛtaḥ stimati iva jalanidhiḥ sajala iva jaladharo vimada iva gajapariḥ sudāntendriyairasaṃkṣobhiteryāpathapracāro dvātriṃśatā mahāpuruṣalakṣaṇaiḥ samalaṃkṛto ’śītyānuvyañjanairvirājitagātro vyāmaprabhālaṃkṛtamūrtiḥ sūryasahasrātirekaprabho jaṅgama iva ratnaparvataḥ samantato bhadrako daśabhirbalaiścaturbhir vaiśāradyaistribhirāveṇikaiḥ smṛtyupasthānairmahākaruṇayā ca samanvāgata ājñātakauṇḍinyabāṣpamahānāmāniruddhaśāriputramaudgalyāyanakāśyapānandaraivataprabhṛtibhirmahāśrāvakaiḥ parivṛto ’nyena ca mahatā bhikṣusaṃghena yena śuśumāragiristenopasaṃkrāntaḥ |<br>
<a class='ref vai' id='vai113.013' href='#vai113.013'>Vai 113.013</a> anupūrveṇa cārikāṃ carañ śuśumāragirimanuprāptaḥ |<br>
<a class='ref vai' id='vai113.014' href='#vai113.014'>Vai 113.014</a> śuśumāragirau viharati bhīṣaṇikāvane mṛgadāve |<br>
aśrauṣuḥ śuśumāragirīyakā brāhmaṇagṛhapatayah—bhagavān bhargeṣu janapadeṣu cārikāṃ carañ śuśumāragirimanuprāptaḥ śuśumāragirau viharati bhīṣaṇikāvane mṛgadāva iti |<br>
<a class='ref vai' id='vai113.016' href='#vai113.016'>Vai 113.016</a> śrutvā ca punaḥ saṃghāt saṃghaṃ pūgātpūgaṃ saṃgamya śuśumāragirer niṣkramya yena bhagavāṃstenopasaṃkrāntāḥ |<br>
<a class='ref vai' id='vai113.017' href='#vai113.017'>Vai 113.017</a> upasaṃkramya bhagavataḥ pādau śirasā vanditvā ekānte niṣaṇṇāḥ |<br>
<a class='ref vai' id='vai113.018' href='#vai113.018'>Vai 113.018</a> śuśumāragirīyakān brāhamaṇagṛhapatīn dharmyayā kathayā saṃdarśayati samādāpayati samuttejayati saṃpraharṣayati |<br>
<a class='ref vai' id='vai113.019' href='#vai113.019'>Vai 113.019</a> anekaparyāyeṇa dharmyayā kathayā saṃdarśya samādāpayati samuttejayati saṃpraharṣya tūṣṇīm |<br>
<a class='ref vai' id='vai113.020' href='#vai113.020'>Vai 113.020</a> atha śuśumāragirīyakā brāhmaṇagṛhapataya utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇamya bhagavantamidamavocan—adhivāsayatvasmākaṃ bhagavāñ śvo ’ntargṛhe bhaktena sārdhaṃ bhikṣusaṃghena |<br>
<a class='ref vai' id='vai113.022' href='#vai113.022'>Vai 113.022</a> adhivāsayati bhagavāñ śuśumāragirīyakānāṃ brāhmaṇagṛhapatīnāṃ tūṣṇībhāvena |<br>
<a class='ref vai' id='vai113.023' href='#vai113.023'>Vai 113.023</a> atha śuśumāragirīyakā brāhmaṇagṛhapatayo bhagavatastūṣṇībhāvenādhivāsanāṃ viditvā bhagavato bhāṣitamabhinandyānumodya bhagavataḥ pādau śirasā vanditvā bhagavato ’ntikāt prakrāntāḥ |<br>
<a class='ref vai' id='vai113.025' href='#vai113.025'>Vai 113.025</a> atha śuśumāragirīyakā brāhmaṇagṛhapatayastāmeva rātriṃ śuci praṇītaṃ khādanīyabhojanīyaṃ samudānīya kālyamevotthāya āsanakāni prajñapya udakamaṇīn pratiṣṭhāpya bhagavato dūtena kālamārocayanti—samayo bhadanta, sajjaṃ bhaktam yasyedānīṃ bhagavān kālaṃ manyata iti |<br>
<a class='ref vai' id='vai113.028' href='#vai113.028'>Vai 113.028</a> atha bhagavān pūrvāhṇe nivāsya pātracīvaramādāya bhikṣugaṇaparivṛto bhikṣusaṃghapuraskṛto yena śuśumāragirīyakānāṃ brāhmaṇagṛhapatīnāṃ bhaktābhisārastenopasaṃkrāntaḥ |<br>
<a class='ref vai' id='vai113.030' href='#vai113.030'>Vai 113.030</a> upasaṃkramya prajñapta evāsane niṣaṇṇaḥ |<br>
śuśumāragirīyakā brāhmaṇagṛhapatayaḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena svahastena saṃtarpayanti saṃpravārayanti |<br>
<a class='ref vai' id='vai113.032' href='#vai113.032'>Vai 113.032</a> anekaparyāyeṇa śucinā praṇītena khādanīyena <a class='ref vai' id='vai114.000' href='#vai114.000'>Vai 114.000</a>bhojanīyena svahastaṃ saṃtarpya saṃpravārya bhagavantaṃ bhuktavantaṃ viditvā dhautahastamapanītapātraṃ nīcataramāsanaṃ gṛhītvā bhagavataḥ purastānniṣaṇṇā dharmaśravaṇāya |<br>
<a class='ref vai' id='vai114.002' href='#vai114.002'>Vai 114.002</a> atha bhagavāñ śuśumāragirīyakān brāhmaṇagṛhapatīn dharmyayā kathayā saṃdarśayati samādāpayati samuttejayati saṃpraharṣayati |<br>
<a class='ref vai' id='vai114.004' href='#vai114.004'>Vai 114.004</a> anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm |<br>
|<br>
<a class='ref vai' id='vai114.005' href='#vai114.005'>Vai 114.005</a> atha śuśumāragirīyakā brāhmaṇagṛhapatayo bhagavantamidamavocat—bhagavatā bhadanta nānādeśeṣu nānādhiṣṭhāneṣu te te duṣṭanāgā duṣṭayakṣāśca vinītāḥ |<br>
<a class='ref vai' id='vai114.006' href='#vai114.006'>Vai 114.006</a> ayaṃ bhadanta aśvatīrthiko nāgo ’smākamavairāṇāṃ vairī asapatnānāṃ sapatno ’drugdhānāṃ drugdhaḥ |<br>
<a class='ref vai' id='vai114.007' href='#vai114.007'>Vai 114.007</a> nityamasmākaṃ jātāni jātāni śasyāni vināśayati, strīpuruṣadārakadārikāgomahiṣānajaiḍakāṃśca |<br>
<a class='ref vai' id='vai114.008' href='#vai114.008'>Vai 114.008</a> aho bata bhagavāṃstaṃ vinayedanukampāmupādāyeti |<br>
<a class='ref vai' id='vai114.009' href='#vai114.009'>Vai 114.009</a> adhivāsayati bhagavāñ śuśumāragirīyakānāṃ brāhmaṇagṛhapatīnām |<br>
<a class='ref vai' id='vai114.010' href='#vai114.010'>Vai 114.010</a> tūṣṇībhāvenādhivāsayati |<br>
atha bhagavāñ śuśumāragirīyakānāṃ brāhmaṇagṛhapatīnāṃ tūṣṇībhāvenādhivāsya utthāyāsanāt prakrāntaḥ |<br>
<a class='ref vai' id='vai114.011' href='#vai114.011'>Vai 114.011</a> atha bhagavān vihāraṃ gatvā purastādbhikṣusaṃghasya prajñapta evāsane niṣaṇṇaḥ |<br>
<a class='ref vai' id='vai114.012' href='#vai114.012'>Vai 114.012</a> niṣadya bhagavānāyuṣmantamānandamāmantrayate—gaccha ānanda, bhikṣūṇāmevamārocaya, śalākāṃ cāraya—yo yuṣmākamutsahate aśvatīrthikaṃ nāgaṃ vinetum, sa śalākāṃ gṛhṇātu iti |<br>
<a class='ref vai' id='vai114.014' href='#vai114.014'>Vai 114.014</a> evaṃ bhadantetyāyuṣmānānando bhagavataḥ pratiśrutya bhikṣusaṃghasyārocayitvā buddhapramukhe bhikṣusaṃghe śalākāṃ cārayitumārabdhaḥ |<br>
<a class='ref vai' id='vai114.015' href='#vai114.015'>Vai 114.015</a> bhagavatā śalākā na gṛhītā |<br>
sthavirā bhikṣavaḥ samanvāhartuṃ saṃvṛttāh—kimarthaṃ bhagavatā śalākā na gṛhītā iti? paśyantyāyuṣmataḥ svāgatasya guṇodbhāvanāṃ kartukāmaḥ |<br>
<a class='ref vai' id='vai114.017' href='#vai114.017'>Vai 114.017</a> tairapi na gṛhītā |<br>
āyuṣmān svāgataḥ samanvāhartuṃ pravṛttah—kiṃ kāraṇaṃ bhagavatā śalākā na gṛhītā sthavirasthaviraiśca bhikṣubhiriti? paśyati mama guṇodbhāvanāṃ kartukāmaḥ |<br>
<a class='ref vai' id='vai114.019' href='#vai114.019'>Vai 114.019</a> tacchāsturmanorathaṃ pūrayāmi, gṛhṇāmi śalākāmiti |<br>
tenārdhāsanaṃ muktvā gajabhujasadṛśaṃ bāhumabhiprasārya śalākā gṛhītā |<br>
<a class='ref vai' id='vai114.020' href='#vai114.020'>Vai 114.020</a> jānakāḥ pṛcchakā buddhā bhagavantaḥ |<br>
<a class='ref vai' id='vai114.021' href='#vai114.021'>Vai 114.021</a> pṛcchati buddho bhagavānāyuṣmantamānandam—katareṇānanda bhikṣuṇā śalākā gṛhīteti? sa kathayati—svāgatena bhadanteti |<br>
<a class='ref vai' id='vai114.022' href='#vai114.022'>Vai 114.022</a> bhagavānāha—gaccha ānanda, svāgataṃ bhikṣumevaṃ vada—duṣṭanāgo ’sau, kāyendriyaṃ te rakṣitavyamiti |<br>
<a class='ref vai' id='vai114.023' href='#vai114.023'>Vai 114.023</a> evaṃ bhadantetyāyuṣmānānando bhagavataḥ pratiśrutya yenāyuṣmān svāgatastenopasaṃkrāntaḥ |<br>
<a class='ref vai' id='vai114.024' href='#vai114.024'>Vai 114.024</a> upasaṃkramyāyuṣmantaṃ svāgatamidamavocat—āyuṣman svāgata, bhagavānevamāha—duṣṭanāgo ’sau, kāyendriyaṃ te rakṣitavyamiti |<br>
<a class='ref vai' id='vai114.025' href='#vai114.025'>Vai 114.025</a> sa kathayati—āyuṣmannānanda akopyā śāsturājñā |<br>
<a class='ref vai' id='vai114.026' href='#vai114.026'>Vai 114.026</a> api tu yādṛśo ’śvatīrthiko nāgaḥ, īdṛśānāṃ nāgānāmikṣuveṇunaḍavadyadi pūrṇo jambudvīpaḥ syāt, tathāpi me te romāpi neñjayituṃ samarthāḥ syuḥ, prāgevāśvatīrthiko nāgaḥ kāyendriyasyoparodhaṃ kariṣyatīti |<br>
<a class='ref vai' id='vai114.028' href='#vai114.028'>Vai 114.028</a> āyuṣmānānanda ārogyamityuktvā prakrāntaḥ |<br>
|<br>
<a class='ref vai' id='vai114.029' href='#vai114.029'>Vai 114.029</a> athāyuṣmān svāgatastasyā eva rātreratyayātpūrvāhṇe nivāsya pātracīvaramādāya śuśumāragiriṃ piṇḍāya prāvikṣat |<br>
<a class='ref vai' id='vai114.030' href='#vai114.030'>Vai 114.030</a> śuśumāragiriṃ piṇḍāya caritvā yenāśvatīrthikasya nāgasya bhavanaṃ tenopasaṃkrāntaḥ |<br>
<a class='ref vai' id='vai114.031' href='#vai114.031'>Vai 114.031</a> adrākṣīdaśvatīrthiko nāga āyuṣmantaṃ svāgataṃ dūrādeva |<br>
dṛṣṭvā ca punaḥ saṃlakṣayati—kimanene śramaṇakena mama mṛtipravṛttir yena me bhavanamāgacchatīti? punaḥ saṃlakṣayati—<a class='ref vai' id='vai115.000' href='#vai115.000'>Vai 115.000</a>āganturayam, āgacchatu tāvaditi |<br>
<a class='ref vai' id='vai115.001' href='#vai115.001'>Vai 115.001</a> athāyuṣmān svāgatastasya hradaṃ gatvā pātracīvaramekāntamupasaṃkṣipya pādau prakṣālya hastau nirmādya pānīyaṃ parisrāvya jīrṇaparṇakāni samudānīya niṣadya bhaktakṛtyaṃ kartumārabdhaḥ |<br>
<a class='ref vai' id='vai115.003' href='#vai115.003'>Vai 115.003</a> aśvatīrthikena nāgenāsāvatithiriti kṛtvādhyupekṣitaḥ |<br>
āyuṣmān svāgataḥ saṃlakṣayati—nāsaṃkṣobhitā duṣṭanāgā damathamāgacchanti |<br>
<a class='ref vai' id='vai115.004' href='#vai115.004'>Vai 115.004</a> saṃkṣobhayāmyenamiti |<br>
tena pātraṃ pakṣālya tatpātrodakaṃ tasmin hrade prakṣiptam |<br>
<a class='ref vai' id='vai115.005' href='#vai115.005'>Vai 115.005</a> sa saṃkṣubdhaḥ |<br>
sa saṃlakṣayati—ayaṃ mayā śramaṇa āgacchannadhyupekṣitaḥ, bhuñjāno ’pyupekṣitaḥ, anena mama bhavane ucchiṣṭodakaṃ choritam |<br>
<a class='ref vai' id='vai115.007' href='#vai115.007'>Vai 115.007</a> nāmāvaśeṣamenaṃ karomīti tīvreṇa paryavasthānena paryavasthitaḥ |<br>
uparivihāyasamabhyudgamya āyuṣmataḥ svāgatasyopari cakrakaṇapaparaśubhindipālādīni praharaṇāni kṣeptumārabdhaḥ |<br>
<a class='ref vai' id='vai115.008' href='#vai115.008'>Vai 115.008</a> āyuṣmān svāgato maitrīsamāpannaḥ |<br>
<a class='ref vai' id='vai115.009' href='#vai115.009'>Vai 115.009</a> tānyasya divyānyutpalapadmakumudapuṇḍarīkamandārakāṇi puṣpāṇi bhūtvā kāye nipatanti |<br>
<a class='ref vai' id='vai115.010' href='#vai115.010'>Vai 115.010</a> aśvatīrthiko nāgo ’ṅgāravarṣamutsraṣṭumārabdhaḥ |<br>
tadapi divyāni puṣpāṇi māndārakāṇi bhūtvā kāye nipatitumārabdham |<br>
<a class='ref vai' id='vai115.011' href='#vai115.011'>Vai 115.011</a> aśvatīrthiko nāgaḥ pāṃsu varṣitumārabdhaḥ |<br>
<a class='ref vai' id='vai115.012' href='#vai115.012'>Vai 115.012</a> tadapi divyānyagurucūrṇāni tamālapatracūrṇāni bhūtvā nipatitumārabdham |<br>
<a class='ref vai' id='vai115.013' href='#vai115.013'>Vai 115.013</a> aśvatīrthiko nāgaḥ krodhaparyavasthānānubhāvāddhūmayitumārabdhaḥ |<br>
āyuṣmānapi svāgata ṛddhyanubhāvāddhūmayitumārabdhaḥ |<br>
<a class='ref vai' id='vai115.014' href='#vai115.014'>Vai 115.014</a> aśvatīrthiko nāgaḥ krodhaparyavasthānānubhāvāt prajvalitaḥ |<br>
<a class='ref vai' id='vai115.015' href='#vai115.015'>Vai 115.015</a> āyuṣmānapi svāgatastejodhātuṃ samāpannaḥ |<br>
iti tatrāśvatīrthikasya nāgasya krodhasyānubhāvenāyuṣmataḥ svāgatasya ṛddhyanubhāvena mahānavabhāsaḥ prādurbhūto yaṃ dṛṣṭvā śuśumāragirīyakā brāhmaṇagṛhapatayaḥ saṃbhrāntāh itaścāmutaśca nirīkṣitumārabdhāḥ |<br>
<a class='ref vai' id='vai115.017' href='#vai115.017'>Vai 115.017</a> kathayanti—eṣa bhavanto bhagavānaśvatīrthikaṃ nāgaṃ vinayati, āgacchata paśyāma iti |<br>
<a class='ref vai' id='vai115.018' href='#vai115.018'>Vai 115.018</a> anekāni prāṇaśatasahasrāṇi nirgatāni |<br>
<a class='ref vai' id='vai115.019' href='#vai115.019'>Vai 115.019</a> bhikṣavo ’pi tamudārāvabhāsaṃ tatrasthā eva nirīkṣitumārabdhāḥ |<br>
tatra bhagavān bhikṣūnāmantrayate sma—eṣo ’gro me bhikṣavo bhikṣūṇāṃ mama śrāvakāṇāmabhīkṣṇaṃ tejodhātuṃ samāpadyamānānām yaduta svāgato bhikṣuriti |<br>
<a class='ref vai' id='vai115.021' href='#vai115.021'>Vai 115.021</a> yadāśvatīrthiko nāgo vigatamadadarpaḥ kṣīṇapraharaṇaśca saṃvṛttaḥ, tadā niṣpalāyitumārabdhaḥ |<br>
<a class='ref vai' id='vai115.022' href='#vai115.022'>Vai 115.022</a> āyuṣmatā svāgatena samantato ’gnir nirmitaḥ |<br>
aśvatīrthako nāgo yām yāṃ diśaṃ gacchati, tāṃ tāṃ diśamādīptāṃ pradīptāṃ saṃprajvalitāmekajvālībhūtāṃ paśyati |<br>
<a class='ref vai' id='vai115.023' href='#vai115.023'>Vai 115.023</a> sa itaścāmutaśca nairmāṇikenāgninā paryākulīkṛto ’trāṇaḥ sarvamaśāntaṃ paśyati nānyatrāyuṣmata eva svāgatasya samīpaṃ śāntaṃ śītibhūtam |<br>
<a class='ref vai' id='vai115.025' href='#vai115.025'>Vai 115.025</a> sa yenāyuṣmān svāgatastenopasaṃkrāntaḥ |<br>
upasaṃkramya āyuṣmantaṃ svāgatamidamavocat—ahaṃ bhadanta svāgata |<br>
<a class='ref vai' id='vai115.026' href='#vai115.026'>Vai 115.026</a> kiṃ māṃ viheṭhayasīti? sa kathayati—jarādharmā nāhaṃ tvāṃ viheṭhayāmi, api tu tvameva māṃ viheṭhayasi |<br>
<a class='ref vai' id='vai115.027' href='#vai115.027'>Vai 115.027</a> yadi mayā evaṃvidhā guṇagaṇā nādhigatā abhaviṣyan, adyāhaṃ tvayā nāmāvaśeṣaḥ kṛto ’bhaviṣyamiti |<br>
<a class='ref vai' id='vai115.028' href='#vai115.028'>Vai 115.028</a> sa kathayati—bhadanta svāgata, ājñāpayatu, kiṃ mayā karaṇīyam? bhadramukha, bhagavato ’ntikaṃ gatvā śaraṇagamanaśikṣāpadāni gṛhāṇeti |<br>
<a class='ref vai' id='vai115.030' href='#vai115.030'>Vai 115.030</a> sa kathayati—bhadanta svāgata, śobhanam, evaṃ karomīti |<br>
athāyuṣmān svāgato ’śvatīrthanāgamādāya yena bhagavāṃstenopasaṃkrāntaḥ |<br>
<a class='ref vai' id='vai115.031' href='#vai115.031'>Vai 115.031</a> upasaṃkramya bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai115.032' href='#vai115.032'>Vai 115.032</a> ekāntaniṣaṇṇa āyuṣmān svāgato bhagavantamidamavocat—ayaṃ so ’śvatīrthiko<a class='ref vai' id='vai116.000' href='#vai116.000'>Vai 116.000</a> nāga iti |<br>
<a class='ref vai' id='vai116.001' href='#vai116.001'>Vai 116.001</a> tatra bhagavānaśvatīrthikaṃ nāgamāmantrayate—tvaṃ tāvadbhadramukha, pūrvakeṇa duścaritena pratyavarāyāṃ tiryagyonau upapannaḥ |<br>
<a class='ref vai' id='vai116.002' href='#vai116.002'>Vai 116.002</a> sa tvametarhi hataprahataniviṣṭaḥ paraprāṇaharaḥ paraprāṇoparodhena jīvikāṃ kalpayasi |<br>
<a class='ref vai' id='vai116.003' href='#vai116.003'>Vai 116.003</a> itaścyutasya te kā gatirbhaviṣyati, kā upapattiḥ, ko ’bhisamparāyah? iti |<br>
<a class='ref vai' id='vai116.004' href='#vai116.004'>Vai 116.004</a> sa kathayati—bhagavan, ājñāpaya, kiṃ mayā karaṇīyamiti |<br>
<a class='ref vai' id='vai116.005' href='#vai116.005'>Vai 116.005</a> bhagavānāha—mamāntikāccharaṇaśikṣāpadāni gṛhāṇa, śuśumāragirīyakānāṃ ca brāhmaṇagṛhapatīnāmabhayamanuprayaccheti |<br>
<a class='ref vai' id='vai116.006' href='#vai116.006'>Vai 116.006</a> sa kathayati—eṣo ’haṃ bhagavantaṃ śaraṇaṃ gacchāmi, śikṣāpadāni ca gṛhṇāmi, adyāgreṇa ca śuśumāragirīyakānāṃ ca brāhmaṇagṛhapatīnāmabhayamanuprayacchāmīti |<br>
<a class='ref vai' id='vai116.008' href='#vai116.008'>Vai 116.008</a> atha śuśumāragirīyakā brāhmaṇagṛhapatayaḥ prabhūtamabhisāraṃ gṛhītvā yena bhagavāṃstenopasaṃkrāntāḥ |<br>
<a class='ref vai' id='vai116.009' href='#vai116.009'>Vai 116.009</a> upasaṃkramya bhagavataḥ pādau śirasā vanditvā ekānte niṣaṇṇāḥ |<br>
ekāntaniṣaṇṇāḥ śuśumāragirīyakā brāhmaṇagṛhapatayo bhagavantamidamavocat—bhagavatā bhadanta aśvatīrthiko nāgo vinītah? bhagavānāha—na mayā brāhmaṇagṛhapatayo ’śvatīrthako nāgo vinītaḥ, api tu svāgatena bhikṣuṇā |<br>
<a class='ref vai' id='vai116.012' href='#vai116.012'>Vai 116.012</a> katamena bhadanta? ihanivāsinaiva bodhasya gṛhapateḥ putreṇa |<br>
saṃpattikāmo loko vipattipratikūlaḥ |<br>
<a class='ref vai' id='vai116.013' href='#vai116.013'>Vai 116.013</a> tatraike kathayanti—asmākamasau bhrātuḥ putro bhavati |<br>
apare kathayanti—asmākaṃ bhagineya iti |<br>
<a class='ref vai' id='vai116.014' href='#vai116.014'>Vai 116.014</a> apare kathayanti—asmākaṃ vayasyaputra iti |<br>
atha śuśumāragirīyakā brāhmaṇagṛhapataya utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇamya bhagavantamidamavocan—adhivāsayatvasmākaṃ bhagavān bhadantasvāgatamāgamya bhaktaṃ saptāhena sārdhaṃ bhikṣusaṃgheneti |<br>
<a class='ref vai' id='vai116.017' href='#vai116.017'>Vai 116.017</a> adhivāsayati bhagavāñ śuśumāragirīyakānāṃ brāhmaṇagṛhapatīnāṃ tūṣṇībhāvena |<br>
<a class='ref vai' id='vai116.018' href='#vai116.018'>Vai 116.018</a> atha śuśumāragirīyakā brāhmaṇagṛhapatayo bhagavatastūṣṇībhāvenādhivāsanāṃ viditvā bhagavataḥ pādau śirasā vanditvā bhagavato ’ntikāt prakrāntāḥ |<br>
|<br>
<a class='ref vai' id='vai116.020' href='#vai116.020'>Vai 116.020</a> śuśumāragirau anyatamo brāhmaṇa ahituṇḍiko bodhasya gṛhapatervayasyaḥ |<br>
so ’śvatīrthikasya nāgasya bhayānniṣpalāyya śrāvastīṃ gataḥ |<br>
<a class='ref vai' id='vai116.021' href='#vai116.021'>Vai 116.021</a> sa rājñā prasenajitā kauśalena hastimadhyasyopari viśvāsikaḥ sthāpitaḥ |<br>
<a class='ref vai' id='vai116.022' href='#vai116.022'>Vai 116.022</a> sa kenacideva karaṇīyena śuśumāragirimanuprāptaḥ |<br>
tena śrutam yathā svāgatena bhikṣuṇā bodhasya gṛhapateḥ putreṇāśvatīrthiko nāgo vinīta iti |<br>
<a class='ref vai' id='vai116.023' href='#vai116.023'>Vai 116.023</a> śrutvā ca punaryenāyuṣmān svāgatastenopasaṃkrāntaḥ |<br>
<a class='ref vai' id='vai116.024' href='#vai116.024'>Vai 116.024</a> upasaṃkramyāyuṣmataḥ svāgatasya pādau śirasā vanditvā ekānte niṣaṇṇaḥ |<br>
<a class='ref vai' id='vai116.025' href='#vai116.025'>Vai 116.025</a> sa brāhmaṇa āyuṣmantaṃ svāgatamidamavocat—adhivāsayatu me āryasvāgata śvo ’ntargṛhe bhakteneti |<br>
<a class='ref vai' id='vai116.026' href='#vai116.026'>Vai 116.026</a> āyuṣmāan svāgataḥ kathayati—brāhmaṇa, māmāgamya śuśumāragirīyakairbrāhmaṇagṛhapatibhirbuddhapramukho bhikṣusaṃgho bhaktena saptāhenopanimantritaḥ |<br>
<a class='ref vai' id='vai116.027' href='#vai116.027'>Vai 116.027</a> nāhamadhivāsayāmi |<br>
<a class='ref vai' id='vai116.028' href='#vai116.028'>Vai 116.028</a> brāhmaṇaḥ kathayati—ārya, yadi sāmprataṃ nādhivāsayasi, yadā śrāvastīgato bhavasi, tadā mama gṛhe tatprathamataḥ piṇḍapātaḥ paribhoktavya iti |<br>
<a class='ref vai' id='vai116.029' href='#vai116.029'>Vai 116.029</a> kathayati—evamastu iti |<br>
brāhmaṇaḥ pādābhivandanaṃ kṛtvā prakrāntaḥ |<br>
<a class='ref vai' id='vai116.030' href='#vai116.030'>Vai 116.030</a> atha bhagavān yathābhiramyaṃ śuśumāragirau vihṛtya yena śrāvastī tena cārikāṃ prakrāntaḥ |<br>
<a class='ref vai' id='vai116.031' href='#vai116.031'>Vai 116.031</a> anupūrveṇa cārikāṃ carañ śrāvastīmanuprāptaḥ |<br>
śrāvastyāṃ viharati jetavane ’nāthapiṇḍadasyārāme |<br>
<a class='ref vai' id='vai116.032' href='#vai116.032'>Vai 116.032</a> aśrauṣīdanāthapiṇḍado gṛhapatirbhagavān bhargeṣu janapadacārikām<a class='ref vai' id='vai117.000' href='#vai117.000'>Vai 117.000</a> carañ śrāvastīmanuprāptaḥ, ihaiva viharatyasmākamevārāma iti |<br>
<a class='ref vai' id='vai117.001' href='#vai117.001'>Vai 117.001</a> śrutvā ca punaḥ śrāvastyā niṣkramya yena bhagavāṃstenopasaṃkrāntaḥ |<br>
<a class='ref vai' id='vai117.002' href='#vai117.002'>Vai 117.002</a> upasaṃkramya bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai117.003' href='#vai117.003'>Vai 117.003</a> ekāntaniṣaṇṇamanāthapiṇḍadaṃ gṛhapatiṃ bhagavān dharmyayā kathayā saṃdarśayati samādāpayati samuttejayati saṃpraharṣayati |<br>
<a class='ref vai' id='vai117.004' href='#vai117.004'>Vai 117.004</a> anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm |<br>
<a class='ref vai' id='vai117.005' href='#vai117.005'>Vai 117.005</a> anāthapiṇḍado gṛhapatirutthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇamya bhagavantamidamavocat—adhivāsayatu me bhagavāñ śvo ’ntargṛhe bhaktena sārdhaṃ bhikṣusaṃgheneti |<br>
<a class='ref vai' id='vai117.007' href='#vai117.007'>Vai 117.007</a> adhivāsayati bhagavānanāthapiṇḍadasya gṛhapatestūṣṇībhāvena |<br>
<a class='ref vai' id='vai117.008' href='#vai117.008'>Vai 117.008</a> athānāthapiṇḍado gṛhapatirbhagavatastūṣṇībhāvenādhivāsanāṃ viditvā bhagavato bhāṣitamabhinandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
<a class='ref vai' id='vai117.010' href='#vai117.010'>Vai 117.010</a> aśrauṣīt sa brāhmaṇo bhagavān bhargeṣu janapadacārikāṃ carannihānuprāpta ihaiva viharati jetavane ’nāthapiṇḍadasyārāma iti |<br>
<a class='ref vai' id='vai117.011' href='#vai117.011'>Vai 117.011</a> śrutvā ca punaryenāyuṣmān svāgatastenopasaṃkrāntaḥ |<br>
upasaṃkramyāyuṣmantaṃ svāgatamidamavocat—adhivāsayatu me āryaḥ śvo ’ntargṛhe bhakteneti |<br>
<a class='ref vai' id='vai117.012' href='#vai117.012'>Vai 117.012</a> adhivāsayatyāyuṣmān svāgatastasya brāhmaṇasya tūṣṇībhāvena |<br>
<a class='ref vai' id='vai117.013' href='#vai117.013'>Vai 117.013</a> atha sa brāhmaṇa āyuṣmantaḥ svāgatasya tūṣṇībhāvenādhivāsanāṃ viditvā utthāyāsanāt prakrāntaḥ |<br>
<a class='ref vai' id='vai117.014' href='#vai117.014'>Vai 117.014</a> athānāthapiṇḍado gṛhapatistāmeva rātriṃ śuci praṇītaṃ khādanīyabhojanīyaṃ samudānīya kālyamevotthāya āsanāni prajñapya udakamaṇīn pratiṣṭhāpya bhagavato dūtena kālamārocayati—samayo bhadanta, sajjaṃ bhaktam yasyedānīṃ bhagavān kālaṃ manyata iti |<br>
<a class='ref vai' id='vai117.017' href='#vai117.017'>Vai 117.017</a> atha bhagavān pūrvāhṇe nivāsya pātracīvaramādāya bhikṣugaṇaparivṛto bhikṣusaṃghapuraskṛto yenānāthapiṇḍadasya niveśanaṃ tenopasaṃkrāntaḥ |<br>
<a class='ref vai' id='vai117.018' href='#vai117.018'>Vai 117.018</a> tenāpi brāhmaṇenāyuṣmataḥ svāgatasya praṇīta āhāraḥ sajjīkṛtaḥ |<br>
<a class='ref vai' id='vai117.019' href='#vai117.019'>Vai 117.019</a> āyuṣmānapi svāgataḥ pūrvāhṇe nivāsya pātracīvaramādāya yena tasya brāhmaṇasya niveśanaṃ tenopasaṃkrāntaḥ |<br>
<a class='ref vai' id='vai117.020' href='#vai117.020'>Vai 117.020</a> upasaṃkramya prajñapta evāsane niṣaṇṇaḥ |<br>
<a class='ref vai' id='vai117.021' href='#vai117.021'>Vai 117.021</a> ekāntaniṣaṇṇa āyuṣmān svāgatastena brāhmaṇena praṇītenāhāreṇa saṃtarpitaḥ |<br>
sa brāhmaṇaḥ saṃlakṣayati—āryeṇa svāgatena praṇīta āhāraḥ paribhuktaḥ, no jarayiṣyati, pānakamasmai prayacchāmi |<br>
<a class='ref vai' id='vai117.023' href='#vai117.023'>Vai 117.023</a> iti viditvā āyuṣmantaṃ svāgatamidamavocat—ārya, praṇītaste āhāraḥ paribhuktaḥ |<br>
<a class='ref vai' id='vai117.024' href='#vai117.024'>Vai 117.024</a> pānakaṃ piba |<br>
pānaṃ jarayiṣyatīti |<br>
sa kathayati—śobhanam |<br>
evaṃ karomīti |<br>
tena pānakaṃ sajjīkṛtya hastimadādaṅguliḥ prakṣiptā |<br>
<a class='ref vai' id='vai117.025' href='#vai117.025'>Vai 117.025</a> asamanvāhṛtyārhatāṃ jñānadarśanaṃ na pravartate |<br>
āyuṣmatā svāgatena tatpānakaṃ pītam |<br>
<a class='ref vai' id='vai117.026' href='#vai117.026'>Vai 117.026</a> tato dakṣiṇādeśanāṃ kṛtvā prakrāntaḥ śrāvastīvīthīṃ kiliñjacchannām |<br>
<a class='ref vai' id='vai117.027' href='#vai117.027'>Vai 117.027</a> sa tāmatikrānta ātapena spṛṣṭo madyakṣiptaḥ pṛthivyāṃ nipatitaḥ |<br>
asaṃmoṣadharmaṇo buddhā bhagavantaḥ |<br>
<a class='ref vai' id='vai117.028' href='#vai117.028'>Vai 117.028</a> bhagavatā suparṇikā kuṭir nirmitā—maitaṃ kaścid dṛṣṭvā śāsane ’prasādaṃ pravedayiṣyatīti |<br>
<a class='ref vai' id='vai117.029' href='#vai117.029'>Vai 117.029</a> anāthapiṇḍadaḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyena svahastena saṃtarpayati saṃpravārayati |<br>
<a class='ref vai' id='vai117.030' href='#vai117.030'>Vai 117.030</a> anekaparyāyeṇa svahastaṃ saṃtarpya saṃpravārya bhagavantaṃ bhuktavantaṃ viditvā dhautahastamapanītapātraṃ nīcataramāsanaṃ gṛhītvā bhagavataḥ purastānniṣaṇṇo dharmaśravaṇāya |<br>
<a class='ref vai' id='vai117.032' href='#vai117.032'>Vai 117.032</a> atha bhagavānanāthapiṇḍadaṃ gṛhapatiṃ dharmyayā kathayā <a class='ref vai' id='vai118.000' href='#vai118.000'>Vai 118.000</a>saṃdarśya samādāpya samuttejya saṃpraharṣyotthāyāsanāt prakrāntaḥ |<br>
<a class='ref vai' id='vai118.001' href='#vai118.001'>Vai 118.001</a> anupūrveṇa tatpradeśanuprāptaḥ |<br>
<a class='ref vai' id='vai118.002' href='#vai118.002'>Vai 118.002</a> atha bhagavāṃstān ṛddhyabhisaṃskārān pratiprasrabhya bhikṣūnāmantrayate sma—ayaṃ sa bhikṣavaḥ svāgato bhikṣuryenāśvatrīrthiko nāgastāvaccaṇḍo vinītaḥ |<br>
<a class='ref vai' id='vai118.003' href='#vai118.003'>Vai 118.003</a> kimidānīmeṣa śakto durbhuktasyāpi viṣamapanetum? no bhadanta iti |<br>
<a class='ref vai' id='vai118.004' href='#vai118.004'>Vai 118.004</a> bhikṣavaḥ, ime cānye cādīnavā madyapāne |<br>
tasmānna bhikṣuṇā madyaṃ pātavyaṃ dātavyaṃ vā |<br>
<a class='ref vai' id='vai118.005' href='#vai118.005'>Vai 118.005</a> atha bhagavānāyuṣmantaṃ svāgataṃ madyavaśāt suptamutthāpyedamavocat—svāgata, kimidam? asamanvāhāro bhagavan, asamanvāhāraḥ sugata |<br>
<a class='ref vai' id='vai118.006' href='#vai118.006'>Vai 118.006</a> tato bhagavānāyuṣmantaṃ svāgatamādāya vihāraṃ gatvā purastādbhikṣusaṃghasya prajñapta evāsane niṣaṇṇaḥ |<br>
<a class='ref vai' id='vai118.007' href='#vai118.007'>Vai 118.007</a> niṣadya bhikṣūnāmantrayate sma—māṃ bho bhikṣavaḥ śāstāramuddiśya bhavadbhirmadyamapeyamadeyamantataḥ kuśāgreṇāpi |<br>
|<br>
<a class='ref vai' id='vai118.009' href='#vai118.009'>Vai 118.009</a> bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuh—kiṃ bhadanta āyuṣmatā svāgatena karma kṛtam yenāḍhye kule mahādhane mahābhoge jātah? kiṃ karma kṛtam yena kroḍamallako jātaḥ, durāgata iti ca saṃjñā saṃvṛttā? kiṃ karma kṛtam yena bhagavataḥ śāsane pravrajya sarvakleśaprahāṇādarhattvaṃ sākṣātkṛtam, tejodhātuṃ samāpadyamānānāṃ cāgratāyāṃ nirdiṣṭah? bhagavānāha—svāgatenaiva bhikṣavo bhikṣuṇā karmāṇi kṛtānyupacitāni labdhasambhārāṇi pariṇatapratyayāni oghavatpratyupasthitānyavaśyabhāvīni |<br>
<a class='ref vai' id='vai118.014' href='#vai118.014'>Vai 118.014</a> svāgatena karmāṇi kṛtānyupacitāni |<br>
<a class='ref vai' id='vai118.015' href='#vai118.015'>Vai 118.015</a> ko ’nyaḥ pratyanubhaviṣyati? na bhikṣavaḥ karmāṇi kṛtānyupacitāni bāhye pṛthivīdhātau vipacyante, nābdhātau, na tejodhātau, na vāyudhātau, api tu upātteṣveva skandhadhātvāyataneṣu karmāṇi kṛtānyupacitāni vipacyante śubhānyaśubhāni ca |<br>
<a class='ref vai' id='vai118.018' href='#vai118.018'>Vai 118.018</a> na praṇaśyanti karmāṇi kalpakoṭiśatairapi |<br>
<a class='ref vai' id='vai118.019' href='#vai118.019'>Vai 118.019</a> sāmagrīṃ prāpya kālaṃ ca phalanti khalu dehinām (10)|<br>
<a class='ref vai' id='vai118.020' href='#vai118.020'>Vai 118.020</a> bhūtapūrvaṃ bhikṣavo ’nyatamasmin karvaṭake gṛhapatiḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanapratispardhī |<br>
<a class='ref vai' id='vai118.021' href='#vai118.021'>Vai 118.021</a> so ’pareṇa samayena suhṛtsambandhibāndhavaparivṛto ’ntarjanaparivṛtaścodyānabhūmiṃ nirgataḥ |<br>
<a class='ref vai' id='vai118.022' href='#vai118.022'>Vai 118.022</a> asati buddhānāmutpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya |<br>
<a class='ref vai' id='vai118.023' href='#vai118.023'>Vai 118.023</a> yāvadanyatamaḥ pratyekabuddho janapadacārikāṃ caraṃstaṃ karvaṭakamanuprāptaḥ |<br>
<a class='ref vai' id='vai118.024' href='#vai118.024'>Vai 118.024</a> so ’dhvapariśramāddhātuvaiṣamyāśca glānaḥ piṇḍārthī tadudyānaṃ praviṣṭaḥ |<br>
<a class='ref vai' id='vai118.025' href='#vai118.025'>Vai 118.025</a> sa gṛhapatistaṃ dṛṣṭvā paryavasthitaḥ |<br>
tena pauruṣeyāṇāmājñā dattā—bhavantaḥ, niṣkāsayatainaṃ pravrajitamiti |<br>
<a class='ref vai' id='vai118.026' href='#vai118.026'>Vai 118.026</a> teṣāṃ na kaścidutsahate niṣkāsayitum |<br>
<a class='ref vai' id='vai118.027' href='#vai118.027'>Vai 118.027</a> tena gṛhapatinā bhūyasā paryavasthitena sa mahātmāa svayameva grīvāyāṃ gṛhītvā niṣkāsitaḥ, uktaśca—kroḍamallakānāṃ madhye prativaseti |<br>
<a class='ref vai' id='vai118.028' href='#vai118.028'>Vai 118.028</a> sa durbalaprāṇo bhūmau nipatitaḥ |<br>
sa saṃlakṣayati—hato ’yaṃ tapasvī gṛhapatirupahataśca |<br>
<a class='ref vai' id='vai118.029' href='#vai118.029'>Vai 118.029</a> abhyuddhāro ’sya kartavyaḥ |<br>
iti viditvā uparivihāyasamabhyudgamya jvalanatapanavarṣaṇavidyotanaprātihāryāṇi kartumārabdhaḥ |<br>
<a class='ref vai' id='vai118.030' href='#vai118.030'>Vai 118.030</a> āśu pṛthagjanasya riddhirāvarjanakarī |<br>
<a class='ref vai' id='vai118.031' href='#vai118.031'>Vai 118.031</a> sa mūlanikṛtta iva drumaḥ pādayor nipatya kathayati—avatarāvatara mahādakṣiṇīya, mama duścaritapaṅkanimagnasya hastoddhāramanuprayaccheti |<br>
<a class='ref vai' id='vai118.032' href='#vai118.032'>Vai 118.032</a> sa tasyānugrahārthamavatīrṇaḥ |<br>
tena tasya <a class='ref vai' id='vai119.000' href='#vai119.000'>Vai 119.000</a>pūjāsatkāraṃ kṛtvā praṇidhānaṃ kṛtam—yanmayā evaṃvidhe sadbhūtadakṣiṇīye ’pakāraḥ kṛtaḥ, mā asya karmaṇo bhāgī syām |<br>
<a class='ref vai' id='vai119.002' href='#vai119.002'>Vai 119.002</a> yattūpakāraḥ kṛtaḥ, anenāhaṃ kuśalamūlena āḍhye mahādhane mahābhoge kule jāyeyam, evaṃvidhānāṃ ca dharmāṇāṃ lābhī syām, prativiśiṣṭataraṃ cātaḥ śāstāramārāgayeyaṃ mā virāgayeyamiti |<br>
|<br>
<a class='ref vai' id='vai119.005' href='#vai119.005'>Vai 119.005</a> bhagavānāha—kiṃ kiṃ manyadhve bhikṣavo yo ’sau gṛhapatireva, asau svāgato bhikṣustena kālena tena samayena |<br>
<a class='ref vai' id='vai119.006' href='#vai119.006'>Vai 119.006</a> yadanena pratyekabuddhe kārāḥ kṛtāḥ, tenāḍhye mahādhane mahābhoge kule jātaḥ |<br>
<a class='ref vai' id='vai119.007' href='#vai119.007'>Vai 119.007</a> yadapakāraḥ kṛtaḥ, tena pañcajanmaśatāni kroḍamallako jātaḥ |<br>
yāvadetarhyapi caramabhaviko ’pi tatkroḍamallaka eva jātaḥ |<br>
<a class='ref vai' id='vai119.008' href='#vai119.008'>Vai 119.008</a> yatpraṇidhānaṃ kṛtam, tena mama śāsane pravrajya sarvakleśaprahāṇādarhattvaṃ sākṣātkṛtam |<br>
<a class='ref vai' id='vai119.009' href='#vai119.009'>Vai 119.009</a> ahamanena pratyekabuddhakoṭiśatasahasrebhyaḥ prativiśiṣṭataraḥ śāstā ārāgito na virāgitaḥ |<br>
<a class='ref vai' id='vai119.010' href='#vai119.010'>Vai 119.010</a> bhūyo ’pi kāśyape bhagavati samyaksambuddhe pravrajito babhūva |<br>
<a class='ref vai' id='vai119.011' href='#vai119.011'>Vai 119.011</a> yasya bhikṣorantike pravrajitaḥ, sa bhagavatā kāśyapena samyaksambuddhenābhīkṣṇaṃ tejodhātuṃ samāpadyamānānāmagro nirdiṣṭaḥ |<br>
<a class='ref vai' id='vai119.012' href='#vai119.012'>Vai 119.012</a> tatrānena yāvadāyurbrahmacaryaṃ cāritam, na ca kaścidguṇagaṇo ’dhigataḥ |<br>
<a class='ref vai' id='vai119.013' href='#vai119.013'>Vai 119.013</a> sa maraṇasamaye praṇidhānaṃ kartumārabdhah—yanmayā bhagavati kāśyape samyaksambuddhe ’nuttare dakṣiṇīye yādavāyurbrahmacaryaṃ caritam, na ca kaścidguṇaguṇo ’dhigataḥ, anenāhaṃ kuśalamūlena yo ’sau bhagavatā kāśyapena samyaksambuddhenottaro māṇavo vyākṛtah—bhaviṣyasi tvaṃ māṇava varṣaśatāyuṣi prajāyāṃ śākyamunirnāma tathāgato ’rhan samyaksambuddha iti, tasyāhaṃ śāsane pravrajya sarvakleśaprahāṇādarhattvaṃ sākṣātkuryām |<br>
<a class='ref vai' id='vai119.017' href='#vai119.017'>Vai 119.017</a> yathā mām upādhyāyo bhagavatā kāśyapena samyaksambuddhenābhīkṣṇaṃ tejodhātuṃ samāpadyamānānāmagro nirdiṣṭaḥ, evaṃ māmapi sa bhagavāñ śākyamuniḥ śākyādhirājo ’bhīkṣṇaṃ tejodhātuṃ samāpadyamānānāmagraṃ nirdiśediti |<br>
<a class='ref vai' id='vai119.019' href='#vai119.019'>Vai 119.019</a> tatpraṇidhānavaśādetarhi tathāgatenābhīkṣṇaṃ tejodhātuṃ samāpadyamānānāmagro nirdiṣṭaḥ |<br>
<a class='ref vai' id='vai119.020' href='#vai119.020'>Vai 119.020</a> iti hi bhikṣava ekāntakṛṣṇānāṃ karmaṇāmekāntakṛṣṇo vipākaḥ, ekāntaśuklānāmekāntaśuklaḥ, vyatimiśrāṇāṃ vyatimiśraḥ |<br>
<a class='ref vai' id='vai119.022' href='#vai119.022'>Vai 119.022</a> tasmāttarhi bhikṣava ekāntakṛṣṇāni karmaṇyapāsya vyatimiśrāṇi ca, ekāntaśukleṣveva karmasvābhogaḥ karaṇīyaḥ |<br>
<a class='ref vai' id='vai119.023' href='#vai119.023'>Vai 119.023</a> ityevaṃ bho bhikṣavaḥ śikṣitavyam |<br>
|<br>
<a class='ref vai' id='vai119.024' href='#vai119.024'>Vai 119.024</a> ityavocadbhagavān |<br>
āttamanasaste bhikṣavo bhagavato bhāṣitamabhyanandan |<br>
|<br>
<a class='ref vai' id='vai119.025' href='#vai119.025'>Vai 119.025</a> iti śrīdivyāvadāne svāgāvadānaṃ nāma trayodaśamam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
