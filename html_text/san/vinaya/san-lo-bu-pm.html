<!DOCTYPE html>
<html>
<head>
<meta charset='UTF-8'>
<meta name='author' content='N. Tatia'>
<title></title>
</head>
<body>
<article id='san-lo-bu-pm' lang='san'>
<header>
<h1>lokottaravāda prātimokṣasūtram</h1>
</header>
<h2><span class='add'>Introductory verses</span></h2>
<p class='namo'>namo bhagavate vītarāgāya |</p>
<blockquote class='gatha'>
<p><a class='ref sc' id='sc1'>SC 1</a> narendradevendrasuvanditena trilokavighuṣṭaviśālakīrtinā |<br>
buddhena lokārthacareṇa tāyinā sudeśitaṃ prātimokṣaṃ vidunā || <a class='ref vns' id='vns1'>Verse 1</a> ||</p>
<p><a class='ref sc' id='sc2'>SC 2</a> taṃ prātimokṣaṃ bhavaduḥkhamokṣaṃ śrutvāna dhīrāḥ sugatasya bhāṣitaṃ |<br>
ṣaḍindriyasaṃvarasaṃvṛtatvāt karonti jātīmaraṇasya antaṃ || <a class='ref vns' id='vns2'>Verse 2</a> ||</p>
<p><a class='ref sc' id='sc3'>SC 3</a> cirasya labdhvā ratanāni trīṇi buddhotpādaṃ mānuṣikāñ ca śraddhāṃ |<br>
dauḥśīlyavadyaṃ parivarjayitvā viśuddhaśīlā bhavathāpramattāḥ || <a class='ref vns' id='vns3'>Verse 3</a> ||</p>
<p><a class='ref sc' id='sc4'>SC 4</a> śīlena yukto śramaṇo ’tiveti śīlena yukto brāhmaṇo ’tiveti |<br>
śīlena yukto naradevapūjyo śīlena yuktasya hi prātimokṣaṃ || <a class='ref vns' id='vns4'>Verse 4</a> ||</p>
<p><a class='ref sc' id='sc5'>SC 5</a> anekabuddhānumataṃ viśuddhaṃ śīlaṃ pratiṣṭhā dharaṇīva sānuṃ |<br>
udāhariṣyāmy ahaṃ saṃghamadhye hitāya lokasya sadevakasya || <a class='ref vns' id='vns5'>Verse 5</a> ||</p>
</blockquote>
<p><span class='supplied'>iti</span> upodghātaḥ ||</p>
<blockquote class='gatha'>
<p><a class='ref sc' id='sc6'>SC 6</a> kiṃ jīvitena teṣāṃ yeṣām ihākuśalamūlajālāni |<br>
pracchādayanti hṛdayaṃ gaganam iva samunnatā meghāḥ ||<br>
atijīvitaṃ ca teṣāṃ yeṣām ihākuśalamūlajālāni |<br>
vilayaṃ vrajanti kṣipraṃ divasakarahatāndhakāram iva || <a class='ref vns' id='vns6-7'>Verse 6-7</a> ||</p>
<p><a class='ref sc' id='sc7'>SC 7</a> kiṃ poṣadhena teṣāṃ ye te sāvadyaśīlacaritrāḥ |<br>
jarāmaraṇapañjaragatā amaravitarkehi khādyanti ||<br>
kāryaṃ ca poṣadhena teṣāṃ ye te anavadyaśīlacāritrāḥ |<br>
jarāmaraṇāntakarā mārabalapramardanā dhīrāḥ || <a class='ref vns' id='vns8-9'>Verse 8-9</a> ||</p>
<p><a class='ref sc' id='sc8'>SC 8</a> kiṃ poṣadhena teṣām alajjināṃ bhinnavṛttaśīlānāṃ |<br>
mithyājīvaratānām asaraṇam iva carantānāṃ ||<br>
kāryaṃ ca poṣadhena teṣāṃ lajjinām abhinnavṛttaśīlānāṃ |<br>
samyagjīvaratānām adhyāśayaśuddhaśīlānāṃ || <a class='ref vns' id='vns10-11'>Verse 10-11</a> ||</p>
<p><a class='ref sc' id='sc9'>SC 9</a> kiṃ poṣadhena teṣāṃ ye te duḥśīlapāpakarmāntāḥ |<br>
kuṇapam iva samudrato samutkṣiptāḥ śāstu prāvacanāt ||<br>
kāryaṃ ca poṣadhena teṣāṃ ye te traidhātuke anupaliptāḥ |<br>
ākāśe viya pāṇi śuddhānāṃ vimuktacittānāṃ || <a class='ref vns' id='vns12-13'>Verse 12-13</a> ||</p>
<p><a class='ref sc' id='sc10'>SC 10</a> kiṃ poṣadhena teṣāṃ ṣaḍindriyaṃ yehi yehi surakṣitaṃ nityaṃ |<br>
patitānāṃ māraviṣaye svagocaraṃ varjayantānāṃ ||<br>
kāryaṃ ca poṣadhena teṣāṃ ṣaḍindriyaṃ yehi surakṣitaṃ nityaṃ |<br>
yuktānāṃ śāstur vacane jinavacane śāsanaratānāṃ || <a class='ref vns' id='vns14-15'>Verse 14-15</a> ||</p>
<p><a class='ref sc' id='sc11'>SC 11</a> kiṃ poṣadhena teṣām ātmaśīlehi ye hy upavadanti |<br>
sabrahmacāriṇaś ca śastā devamanuṣyāś ca duḥśīlāḥ ||<br>
kāryaṃ ca poṣadhena teṣāṃ śīlehi nāsti gārhyaṃ |<br>
sarvatra nopavadyā vijñānāṃ vai sadevake loke || <a class='ref vns' id='vns16-17'>Verse 16-17</a> ||</p>
<p><a class='ref sc' id='sc12'>SC 12</a> kiṃ poṣadhena teṣāṃ virāgitaṃ śāstuḥ śāsanaṃ yehi |<br>
āsevitā ca yehi vipattīyo pañca cāpattīḥ ||<br>
kāryaṃ ca poṣadhena teṣāṃ yuktānāṃ śāsane daśabalasya |<br>
sarvajñasya sarvadarśino maitrīpadā yehi paricīrṇāḥ || <a class='ref vns' id='vns18-19'>Verse 18-19</a> ||</p>
<p><a class='ref sc' id='sc13'>SC 13</a> yeṣāṃ ca vasati hṛdaye śāstā dharmo gaṇottamo |<br>
śikṣā uddeśo saṃvāso saṃbhogo śāstuno vacanaṃ ||<br>
teṣām upoṣadho ’dya aparityaktāni yehi etāni |<br>
paricarya dharmarājaṃ te yānti asaṃskṛtaṃ sthānaṃ || <a class='ref vns' id='vns20-21'>Verse 20-21</a> ||</p>
<p><a class='ref sc' id='sc14'>SC 14</a> śuddhasya vai sadā phalguḥ sadā śuddhasya poṣadho |<br>
śuddhasya śucikarmasya sadā sampadyate vrataṃ || <a class='ref vns' id='vns22'>Verse 22</a> ||</p>
<p><a class='ref sc' id='sc15'>SC 15</a> yāvat sūtrapratikṣepo gaṇamadhye na bheṣyati |<br>
tāvat sthāsyati saddharmo sāmagrī ca gaṇottame || <a class='ref vns' id='vns23'>Verse 23</a> ||</p>
<p><a class='ref sc' id='sc16'>SC 16</a> yāvac ca deśayitāraḥ pratipattāraś ca dharmaratnasya |<br>
tāvat sthāsyati saddharmmo hitāya sarvalokasya || <a class='ref vns' id='vns24'>Verse 24</a> ||</p>
<p><a class='ref sc' id='sc17'>SC 17</a> tasmāt samagrāḥ sahitāḥ sagauravāḥ bhaviyā anyamanyaṃ paricaratha |<br>
dharmarājam adhigacchatha nirvāṇam atandritā acyutam padam aśokam iti || <a class='ref vns' id='vns25'>Verse 25</a> ||</p>
</blockquote>
<h2><span class='add'><a id='prelim'>Preliminary</a></span></h2>
<p>(iti) vastu |</p>
<p><a class='ref sc' id='sc18'>SC 18</a> abhikrāntāḥ suvihitāḥ śuddhā nipuṇā anusaṅgāyanto upaniṣaṇṇā, cāritāḥ śalākā, gaṇitā bhikḥū sīmāprāptā ettakā janāḥ | anāgatānām āyuḥmanto bhikḥūṇāṃ cchandapāriśuddhim ārocettha, ārocitaṃ ca prativedetha | ko bhikḥu bhikḥuṇīnāṃ cchandahārako? nāsti cātra kaścid anupasaṃpanno nāsti utkḥiptako | nāsti mātṛghātī, nāsti pitṛghātī | nāsti arhantaghātako, nāsti saṃghabhedako, nāsti tathāgatasya duḥṭacittarudhirotpādako | nāsti bhikḥuṇīdūḥako | nāsti stainyasaṃvāsiko, nāsti nānāsaṃvāsiko, nāsti asaṃvāsiko | nāsti tīrthikāpakrāntako | nāsti svayaṃsannaddhako | tad evaṃ samanvāharantu bhagavato śrāvakāṇāṃ nityaviśuddhānāṃ pariśuddhaśīlānāṃ |</p>
<p><a class='ref sc' id='sc19'>SC 19</a> śṛṇotu me bhante saṃgho ☸ adya saṃghasya cāturdaśiko vā sandhipoṣadho vā viśuddhinakṣatraṃ | ettakaṃ ṛtusya nirgataṃ | etta<span class='supplied'>ka</span>m avaśiṣṭaṃ | kiṃ saṃghasya pūrvakṛtyaṃ? alpakṛtyo bhagavataḥ śrāvakasaṃgho so bhavati |</p>
<p><a class='ref sc' id='sc20'>SC 20</a> śṛṇotu me bhante saṃgho ☸ adya saṃghasya pāñcadaśiko poṣadho viśuddhinakṣatraṃ | yadi saṃghasya prāptakālaṃ saṃgho imasmin pṛthivīpradeśe yāvatakaṃ bhikṣusaṃghenābhigṛhītaṃ samantanavyāmamātraṃ atrāntare pāñcadaśikaṃ poṣadhaṃ kuryāt prātimokṣaṃ ca sūtram uddiśeyyā | ovayikā eṣā jñaptiḥ |</p>
<p><a class='ref sc' id='sc21'>SC 21</a> kariṣyati bhante saṃgho imasmin pṛthivīpradeśe yāvatakaṃ bhikṣusaṃghenābhigṛhītaṃ samantanavyāmamātram atrāntare pāñcadaśikaṃ poṣadhaṃ prātimokṣaṃ ca sūtram uddiśiṣyati | kṣamate taṃ saṃghasya, yasmāt tūṣṇīm evam etaṃ dhārayāmi |</p>
<p><a class='ref sc' id='sc22'>SC 22</a> abhimukhaṃ krāmati jarāmaraṇaṃ kṣīyati jīvitendriyaṃ, hāyati saddharmo astameti dharmolko, nirvāyanti deśayitāraḥ, parīttā bhavanti pratipattāraḥ | gacchanti kṣaṇalavamuhūrttarātrindivasamāsārdhamāsaṛtusaṃvatsarāḥ | girinadījalacapalacañcalopamā āyuḥ saṃskārā muhūrttam api nāvatiṣṭhante | apramādenāyuṣmantehi sampādayitavyaṃ | tat kasya hetoḥ? apramādādhigatānāṃ hi tathāgatānām arhatāṃ samyaksaṃbuddhānāṃ bodhiḥ | apramādādhigato cānuttaro upadhisaṃkṣayo ti vadāmi | tenāpramādenāyuṣmantehi saṃpādayitavyaṃ | daśārthavaśān sampaśyamānās tathāgatārhantaḥ samyaksaṃbuddhāḥ śrāvakāṇām adhiśīlaṃ śikṣāpadaṃ prajñāpayanti, pratimokṣaṃ ca sūtram uddiśanti | katamān daśa? saṃyyathīdaṃ</p>
<ol>
<li>saṃghasaṃgrahāya</li>
<li>saṃghasuṣṭhutāya</li>
<li>durmaṅkūnāṃ pudgalānāṃ nigrahāya</li>
<li>peśalānāṃ ca bhikṣūṇāṃ phāsuvihārāya</li>
<li>aprasannānāṃ prasādāya</li>
<li>prasannānāṃ ca bhūyobhāvāya</li>
<li>dṛṣṭadhārmikāṇām āśravāṇāṃ nirghātāya</li>
<li>samparāyikāṇām āśravāṇām āyatyām ananuśravaṇatāya</li>
<li>yathemaṃ syāt prāvacanaṃ cirasthitikaṃ</li>
<li>bāhujanyaṃ vivṛtaṃ suprakāśitaṃ yāvad devamanuṣyeṣv iti |</li>
</ol>
<p><a class='ref sc' id='sc23'>SC 23</a> imān daśārthavaśān saṃpaśyamānās tathāgatā arhantaḥ samyaksambuddhāḥ śrāvakāṇām adhiśīlaṃ śikṣāpadaṃ prajñāpayanti prātimokṣaṃ ca sūtram uddiśanti |</p>
<h2><span class='add'><a id='nidana'>nidānam</a></span></h2>
<p><a class='ref sc' id='sc24'>SC 24</a> prātimokṣam āyuṣmanto sūtram uddiśiṣyāmi | taṃ śṛṇuta sādhu ca suṣṭhu ca manasi kuruta | bhāṣiṣyāmi | yasya vo siyāpattiḥ so ’viṣkarotu, asantīye āpattīye tūṣṇīṃ bhavitavyaṃ | tūṣṇīmbhāvena kho punar āyuṣmanto pariśuddhā iti vedayiṣyāmi | yathā kho punar āyuṣmanto pratyekaṃ pratyekaṃ pṛcchitasya bhikṣusya vyākaraṇaṃ bhavati evam eva rūpāye bhikṣuparṣāye yāvantṛtīyakaṃ samanuśrāvayiṣyati | yo puna bhikṣu evaṃrūpāye bhikṣuparṣāye yāvantṛtīyakaṃ samanuśrāviyamāṇo smaramāṇo santīm āpattiṃ nāviṣkaroti saṃprajānamṛṣāvādo se bhavati | saṃprajānamṛṣāvādo kho punar āyuṣmanto āntarāyiko dharmo ukto bhagavatā | tasmāt smaramāṇena bhikṣuṇā āpannena viśuddhiprekṣeṇa santī āpattī āviṣkartavyā | āviṣkṛtvā ca se phāsu bhavati, no anāviṣkṛtvā |</p>
<p class='endsection'>|| <span class='supplied'>iti</span> nidānaṃ ||</p>
<h2><span class='add'><a id='pj'>4 pārājika rules</a></span></h2>
<p><a class='ref sc' id='sc25'>SC 25</a> ime kho punar āyuṣmanto catvāraḥ pārājikā dharmā anvardhamāsaṃ sūtre prātimokṣe uddeśam āgacchanti |</p>
<h4><span class='add'><a id='pj1'>pārājika 1: maithunam</a></span></h4>
<p><a class='ref sc' id='sc26'>SC 26</a> yo puna bhikṣu bhikṣūṇāṃ śikṣāsāmīcīsamāpanno śikṣām apratyākhyāya daurbalyam anāviṣkṛtvā maithunaṃ grāmyadharmaṃ pratiṣeveya antamaśato tiryagyonigatāyam api sādham ayaṃ bhikṣuḥ pārājiko bhavaty asaṃvāsyo, na labhate bhikṣūhi sārdhasaṃvāsaṃ |</p>
<p><a class='ref sc' id='sc27'>SC 27</a> idaṃ bhagavatā veśālīyaṃ śikṣāpadaṃ prajñaptaṃ pañcavarṣābhisaṃbuddhena hemantapakṣe pañcame, divase dvādaśame, purebhaktam uttarāmukhaniṣaṇṇena dvyardhapauruṣāyāṃ cchāyāyāṃ, āyuṣmantaṃ yaśikaṃ kalandakaputram ārabhya | imasya ca śikṣāpadasya prajñaptir dharmo, yathāpraṇihitasya ca yā anuvartanatā ayam ucyate anudharmo |</p>
<h4><span class='add'><a id='pj2'>pārājika 2: adinnādānaṃ</a></span></h4>
<p><a class='ref sc' id='sc28'>SC 28</a> yo puna bhikṣu grāmād vā araṇyād vā adinnam anyātakaṃ stainasaṃskāram ādiyeya yathārūpeṇādinnādānena <span class='supplied'>rā</span>jāno gṛhītvā haneṃsu vā bandheṃsu vā pravrājeṃsu vā hambho puruṣa coro ’si bālo ’si mūḍho ’si stainyo ’sīti vā vadeṃsu, tathārūpaṃ bhikṣur adinnam ādiyamāno ayam pi bhikṣuḥ pārājiko bhavaty asaṃvāsyo, na labhate bhikṣūhi sārdhasaṃvāsaṃ |</p>
<p><a class='ref sc' id='sc29'>SC 29</a> idaṃ bhagavatā rājagṛhe śikṣāpadaṃ prajñaptaṃ ṣaḍvarṣābhisambuddhena hemantapakṣe dvitī<span class='supplied'>ye, di</span>vase navame, paścādbhaktaṃ purastān mukhaniṣaṇṇena aḍḍhātīyapauruṣāyāṃ cchāyāyām āyuṣmantaṃ dhanikaṃ kumbhakārajātīyam ārabhya rājānaṃ ca śreṇīyaṃ bimbasāraṃ pāṃsukūlikaṃ ca bhikṣaṃ | imasya ca śikṣāpadasya prajñaptir dharmo yathāpraṇihitasya ca yā anuvartanatā ayam ucyate anudharmo |</p>
<h4><span class='add'><a id='pj3'>pārājika 3: vadho manuṣyavigrahasya</a></span></h4>
<p><a class='ref sc' id='sc30'>SC 30</a> yo puna bhikṣuḥ svahastaṃ manuṣyavigrahaṃ jīvitād vyaparopeya śastrahārakaṃ vāsya paryeṣeya, maraṇāya cainaṃ samādāpeya, maraṇavarṇaṃ vāsya saṃvarṇeya ☸ hambho puruṣa kiṃ te iminā pāpakena durjīvitena dhigjīvitena, mṛtaṃ te jīvitāc chreyo ☸ iti cittam alaṃ cittasaṃkalpam anekaparyāyeṇa maraṇāya vainaṃ samādāpeya maraṇavarṇaṃ vāsya saṃvarṇeya, so ca puruṣo tenopakrameṇa kālaṃ kuryān nānyena, ayaṃ pi bhikṣuḥ pārājiko bhavaty asaṃvāsyo, na labhate bhikṣūhi sārdhasaṃvāsaṃ |</p>
<p><a class='ref sc' id='sc31'>SC 31</a> idaṃ bhagavatā veśālīyaṃ śikṣāpadaṃ prajñaptaṃ ṣaḍvarṣābhisambuddhena hemantapakṣe tṛtīye, divase daśame, paścādbhaktaṃ purastān mukhaniṣaṇṇena aḍḍhātīyapauruṣāyāṃ cchāyāyāṃ sambahulān gilānopasthāpakān bhikṣūn ārabhya mṛgadaṇḍikaṃ ca parivrājakaṃ | imasya ca śikṣāpadasya prajñaptir dharmo, yathāpraṇihitasya ca yā anuvartanatā ayam ucyate anudharmo |</p>
<h4><span class='add'><a id='pj4'>pārājika 4: abhūtena cottarimanuṣyadharmaṃ pratijānāti</a></span></h4>
<p><a class='ref sc' id='sc32'>SC 32</a> yo puna bhikṣur anabhijānann aparijānann ātmopanāyikam uttarimanuṣyadharmam alamāryajñānadarśanaṃ viśeṣādhigamaṃ prātajāneya ita jānāmi ita paśyāmīti | so tad apareṇa samayena samanugrāhiyamāṇo vā asa<span class='supplied'>ma</span>nugrāhiyamāṇo vā āpanno viśuddhiprekṣo evam avaci ☸ ajānann evāham āyuṣmanto avaci jānāmi, apaśyan paśyāmīti | iti tucchaṃ mṛṣā vilāpam anyatrābhimānāt ayaṃ pi bhikṣuḥ pārājiko bhavaty asaṃvāsyo na labhate bhikṣūhi sārdhasaṃvāsaṃ |</p>
<p><a class='ref sc' id='sc33'>SC 33</a> idaṃ bhagavatā śrāvastīyaṃ śikṣāpadaṃ prajñaptaṃ ṣaḍvarṣābhisambuddhena hemantapakṣe caturthe, divase trayodaśame, purebhaktaṃ uttarāmukhaniṣaṇṇena aḍḍhucchapauruṣāyāṃ cchāyāyāṃ saṃbahulān grāmavāsikān bhikṣūn ārabhya ābhiyānikaṃ ca bhikṣuṃ | imasya ca śikṣāpadasya prajñaptir dharmo, yathā praṇihitasya ca yā anuvartanatā ayam ucyate anudharmo |</p>
<p class='uddana'><a class='ref sc' id='sc34'>SC 34</a> || uddānaṃ ||<br>
[1] maithunam [2] adinnādānaṃ [3] vadho manuṣyavigrahasyā- [4] bhūtena cottarimanuṣyadharmaṃ pratijānātīti |</p>
<p><a class='ref sc' id='sc35'>SC 35</a> uddiṣṭāḥ kho punar āyuṣmanto catvāraḥ pārājikā dharmāḥ | yeṣāṃ bhikṣur ito ’nyatarām āpattim āpadyitvā pārājiko bhavaty asaṃvāsyo na labhate bhikṣūhi sārdhasaṃvāsaṃ | yathā pūrve tathā paścād yathā paścāt tathā pūrve pārājiko bhavaty asaṃvāsyo na labhate bhikṣūhi saṃvāsaṃ ḥ tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhātrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='ss'>13 saṃghātiśeṣa rules</a></span></h2>
<p><a class='ref sc' id='sc36'>SC 36</a> ime kho punar āyuṣmanto trayodaśa saṃghātiśeṣā dharmā anvardhamāsaṃ sūtre prātimokṣe uddeśam āgacchanti |</p>
<h4><span class='add'><a id='ss1'>saṃghātiśeṣa 1: saṃcetanikā</a></span></h4>
<p><a class='ref sc' id='sc37'>SC 37</a> saṃcetanikāye śukrasya visṛṣṭīye anyatra svapnāntare saṃghātiśeṣo |</p>
<h4><span class='add'><a id='ss2'>saṃghātiśeṣa 2: hastagraho</a></span></h4>
<p><a class='ref sc' id='sc38'>SC 38</a> yo puna bhikṣu otīrṇo vipariṇatena cittena mātṛgrāmeṇa sārdhaṃ kāyasaṃsargaṃ samāpadyeya saṃyathīdaṃ hastagrahaṇaṃ vā veṇīgrahaṇaṃ vā anyatarānyatarasya vā punar aṅgajātasya āmoṣaṇaparāmoṣaṇaṃ sādiyeya saṃghātiśeṣo |</p>
<h4><span class='add'><a id='ss3'>saṃghātiśeṣa 3: obhāṣo</a></span></h4>
<p><a class='ref sc' id='sc39'>SC 39</a> yo puna bhikṣu otīrṇo vipariṇatena cittena mātṛgrāmaṃ duṣṭhullāya vācāya obhāṣeya pāpikāya maithunopasaṃhitāya saṃyathīdaṃ yuvāṃ yuvatīti saṃghātiśeṣo |</p>
<h4><span class='add'><a id='ss4'>saṃghātiśeṣa 4: paricaryā</a></span></h4>
<p><a class='ref sc' id='sc40'>SC 40</a> yo puna bhikṣu otīrṇo vipariṇatena cittena mātṛgrāmasya antike ātmikāye paricaryāye varṇaṃ bhāṣeya ☸ etad agraṃ bhagini paricaryāṇāṃ yā mādṛśaṃ śramaṇaṃ śīlavantaṃ kalyāṇadharmaṃ brahmacāriṃ etena dharmeṇa upasthiheya paricareya yaduta maithunopasaṃhiteneti saṃghātiśeṣo |</p>
<h4><span class='add'><a id='ss5'>saṃghātiśeṣa 5: saṃcaritraṃ</a></span></h4>
<p><a class='ref sc' id='sc41'>SC 41</a> yo puna bhikṣuḥ saṃcaritraṃ samāpadyeya istriyāye mataṃ puruṣasyopasaṃhareya puruṣasya vā mataṃ istriyāye upasaṃhareya jāyattanena vā jārtanena vā antamaśato tatkṣaṇikāyām api saṃghātiśeṣo |</p>
<h4><span class='add'><a id='ss6'>saṃghātiśeṣa 6: kuṭīṃ</a></span></h4>
<p><a class='ref sc' id='sc42'>SC 42</a> svayaṃ yācikāya bhikṣuṇā kuṭī kārayamāṇena asvāmikātmoddeśikā kuṭī kārāpayitavyā | tatredaṃ pramāṇaṃ ☸ dīrghaśo dvādaśa vitastīyo sugatavitastinā | tiryak saptāntaraṃ | bhikṣū cānenābhinetavyā vastudeśanāya | tehi bhikṣuhi vastu deśayitavyaṃ | anāraṃbhaṃ saparikramaṇaṃ | sāraṃbhe ced bhikṣu vastusminn aparikramaṇe svayaṃyācikāya kuṭīṃ kārāpeya asvāmikām ātmoddeśikāṃ bhikṣūn vā nābhineya vastudesanāya, pramāṇaṃ vā atikrameya, adeśite vastusminn aparikramaṇe saṃghātiśeṣo |</p>
<h4><span class='add'><a id='ss7'>saṃghātiśeṣa 7: vihāro</a></span></h4>
<p><a class='ref sc' id='sc43'>SC 43</a> mahālakaṃ bhikṣuṇā vihāraṃ <span class='supplied'>kārā</span>payamāṇena sasvāmikam ātmoddeśikaṃ bhikṣū cānenābhinetavyā vastudeśanāya | tehi bhikṣūhi vastu deśayitavyaṃ | anāraṃbhaṃ saparikramaṇaṃ | sāraṃbhe ced bhikṣu vastusminn aparikramaṇe mahallakaṃ vihāraṃ kārāpeya sasvāmikam ātmoddeśikaṃ bhikṣūn vā nābhineya vastudeśanāya, adeśite vastusminn aparikramaṇe saṃghātiśeṣo |</p>
<h4><span class='add'><a id='ss8'>saṃghātiśeṣa 8: abhūtena (1)</a></span></h4>
<p><a class='ref sc' id='sc44'>SC 44</a> yo puna bhikṣu bhikṣusya duṣṭo, doṣāt kupito, anāttamano śuddhaṃ bhikṣum anāpattikam amūlakena pārājikena dharmeṇa anudhvaṃseya apy evaṃ nāma imaṃ bhikṣuṃ brahmacaryāto cyāveyaṃ ti, so tad apareṇa samayena samanugrāhiyamāṇo vā asamanugrāhiyamāṇo vā amūlakam eva tam adhikaraṇaṃ bhavati | amūlakasya ca adhikaraṇasya ca adharmo upādinno bhavati, bhikṣu ca doṣe pratiṣṭhihati doṣād avacāmīti saṃghātiśeṣo |</p>
<h4><span class='add'><a id='ss9'>saṃghātiśeṣa 9: abhūtena (2)</a></span></h4>
<p><a class='ref sc' id='sc45'>SC 45</a> yo puna bhikṣu bhikṣusya duṣṭo, doṣāt kupito, anāttamano anyabhāgīyasyādhikaraṇasya kiñcid eva leśamātrakaṃ dharmam upādāya aparājikaṃ bhikṣuṃ pārājikena dharmeṇa anudhvaṃseya apy eva nāma imaṃ bhikṣuṃ brahmacaryāto cyāveyaṃ ti, so tad apareṇa samayena samanugrāhiyamāṇo vā asamanugrāhiyamāṇo vā anyabhāgīyam eva tam adhikaraṇaṃ bhavati, anyabhāgīyasya cādhikaraṇasya kocid e<span class='supplied'>va</span> leśamātrako dharmo upādinno bhavati, bhikṣu ca doṣe pratiṣṭhihati doṣād avacāmīti saṃghātiśeṣo |</p>
<h4><span class='add'><a id='ss10'>saṃghātiśeṣa 10: saṃghasya ca bhedāyopakrāmati</a></span></h4>
<p><a class='ref sc' id='sc46'>SC 46</a> yo puna bhikṣuḥ samagrasya saṃghasya bhedāya parākrameya bhedanasaṃvartanīyaṃ vādhikaraṇaṃ samādāya pragṛhya tiṣṭheya, so bhikṣu bhikṣūhi evam asya vacanīyo ☸ mā āyuṣman samagrasya saṃghasya bhedāya parākramehi, bhedanasaṃvartanīyaṃ vā adhikaraṇaṃ samādāya pragṛhya tiṣṭhāhi | sametu āyuṣmān sārdhaṃ saṃghena, samagro hi saṃgho sahito sammodamāno avivadamāno ekuddeśo kṣīrodakībhūto śāstuḥ śāsanaṃ dīpayamāno sukhaṃ ca phāsuṃ ca viharati | evaṃ ca so bhikṣu bhikṣūhi vucyamāno taṃ vastuṃ pratinissareya ity etaṃ kuśalaṃ | no ca pratinissareya, so bhikṣu bhikṣūhi yāvantṛtīyakaṃ samanugrāhitavyo samanubhāṣitavyo tasya vastusya pratinissargāya | yāvantṛtīyakaṃ samanugrāhiyamāṇo vā samanubhāṣiyamāṇo vā taṃ vastuṃ pratinissareya ity etaṃ kuśalaṃ | no ca pratinissareya tam eva vastuṃ samādāya pragṛhya tiṣṭheya saṃghātiśeṣo |</p>
<h4><span class='add'><a id='ss11'>saṃghātiśeṣa 11: tasya cānuvartakāḥ</a></span></h4>
<p><a class='ref sc' id='sc47'>SC 47</a> tasya kho puna bhikṣusya bhikṣū sahāyakā bhonti eko vā, dvau vā trayo vā saṃbahulā vā, vargavādakā anuvartakāḥ samanujñāḥ saṃghabhedāya | te bhikṣū tān bhikṣūn evaṃ vadeṃsu ☸ mā āyuṣmanto etaṃ bhikṣuṃ kiñcid vadatha kalyāṇaṃ vā pāpakaṃ vā | dharmavādī caiṣo bhikṣur vina<span class='supplied'>ya</span>vādī caiṣo bhikṣu, asmākaṃ caiṣo bhikṣu cchandaṃ ca ruciṃ ca samādāya pragṛhya vyavaharati | yaṃ caitasya bhikṣusya kṣamate ca rocate ca asmākam api taṃ kṣamate ca rocate ca | jānan caiṣo bhikṣu bhāṣate no ajānan | te bhikṣu bhikṣūhi evam asya vacanīyā ☸ mā āyuṣmanto evaṃ vadatha, na eṣo bhikṣur dharmavādī, na eṣo bhikṣur vinayavādī, adharmavādī caiṣo bhikṣu, avinayavādī caiṣo bhikṣu, ajānan caiṣo bhikṣu bhāṣate no jānan | mā āyuṣmanto saṃghabhedaṃ rocentu, saṃghasāmagrīm evāyuṣmanto rocentu | samentu āyuṣmanto sārdhaṃ saṃghena | samagro hi sahito sammodamāno avivadamāno ekuddeśo kṣīrodakībhūto śāstuḥ śāsanaṃ dīpayamāno sukhaṃ ca phāsuṃ ca viharati | evaṃ ca te bhikṣū bhikṣūhi vucyamānās taṃ vastuṃ pratinissareṃsu ity etaṃ kuśalaṃ, no ca pratinissareṃsu te bhikṣū bhikṣūhi yāvantṛtīyakaṃ samanugrāhitavyāḥ samanubhāṣitavyāḥ tasya vastusya pratinissargāya | yāvantṛtīyakaṃ samanugrāhiyamāṇā vā samanubhāṣiyamāṇā vā taṃ vastuṃ pratinissareṃsu i<span class='supplied'>ty e</span>taṃ kuśalaṃ, no ca pratinissareṃsu tam eva ca vastuṃ samādāya pragṛhya tiṣṭheṃsu saṃghātiśeṣo |</p>
<h4><span class='add'><a id='ss12'>saṃghātiśeṣa 12: durvacako</a></span></h4>
<p><a class='ref sc' id='sc48'>SC 48</a> bhikṣuḥ kho puna durvacakajātīyo bhoti | so uddeśaparyāpannehi śikṣāpadehi bhikṣūhi śikṣāyāṃ saha dharmeṇa saha vinayena vucyamāno ātmānam avacanīyaṃ karoti | so evam āha ☸ mā me āyuṣmanto kiñcid vadatha kalyāṇaṃ vā pāpakaṃ vā | aham apy āyuṣmantānāṃ na kiñcid vakṣyāmi kalyāṇaṃ vā pāpakaṃ vā | viramathāyuṣmanto mama vacanāya | so bhikṣu bhikṣūhi evam asya vacanīyo ☸ mā āyuṣmann uddeśaparyāpannehi śikṣāpadehi bhikṣūhi śikṣāyāṃ saha dharmeṇa saha vinayena vucyamāno ātmānam avacanīyaṃ karohi | <span class='supplied'>a</span>vacanīyam evāyuṣmān ātmānaṃ karotu | bhikṣū pi āyuṣmantaṃ vakṣyanti śikṣāyāṃ saha dharmeṇa saha vina<span class='supplied'>yena</span> | āyuṣmān api bhikṣūn vadatu śikṣāyāṃ saha dharmeṇa saha vinayena | evaṃ saṃbaddhā kho punas tasya bhagavato tathāgatasyārhataḥ samyaksambuddhasya parṣā yad idam anyamanyasya vacanīyā, anyonyāpatti vyutthāpanīyā | evaṃ ca so bhikṣū bhikṣūhi vucyamāno taṃ vastuṃ pratinissareya ity etaṃ kuśalaṃ, no ca pratinissareya so bhikṣu bhikṣūhi yāvantṛtīyakaṃ samanugrāhitavyo samanubhāṣitavyo tasya vastusya pratinissargāya | yāvantṛtīyakaṃ samanugrāhiyamāṇo vā taṃ vastuṃ pratinissareya ity etaṃ kuśalaṃ, no ca pratinissareya tam eva vastuṃ samādāya pragṛhya tiṣṭheya saṃghātiśeṣo |</p>
<h4><span class='add'><a id='ss13'>saṃghātiśeṣa 13: kuladūṣakāś</a></span></h4>
<p><a class='ref sc' id='sc49'>SC 49</a> saṃbahulā bhikṣū kho punar anyataraṃ grāmam vā nagaraṃ vā nigamaṃ vā upaniśrāya viharanti kuladūṣakāḥ pāpasamācārāḥ | teṣāṃ te pāpakāḥ samācārā dṛśyante ca śrūyante ca | kulāny api duṣṭāni dṛśyante ca śrūyante ca | kuladūṣakāś ca punar bhavanti pāpasamācārāḥ | te bhikṣū bhikṣūhi evam asya vacanīyāḥ ☸ āyuṣmantānāṃ khalu pāpakāḥ samācārāḥ dṛśyante ca śrūyante ca | kulāny api duṣṭāni dṛśyante ca śrūyante ca | kuladūṣakāś ca punar āyuṣmantaḥ pāpasamācārāḥ | prakramathāyuṣmanto imasmād āvāsād alaṃ vo iha vustena | evaṃ ca te bhikṣū bhikṣūhi vucyamānās te bhikṣū tān bhikṣūn evaṃ vadeṃsu ☸ cchandagāmī cāyuṣmanto doṣagāmī cāyuṣmanto saṃgho, mohagāmī cāyuṣmanto saṃgho, bhayagāmī cāyuṣmanto saṃgho, saṃgho ca tāhi tādṛśikāhi āpattīhi ekatyān bhikṣūn pravrājeti ekatyān bhikṣūn na pravrājeti | te bhikṣū bhikṣūhi evam asya vacanīyāḥ ☸ mā āyuṣmanto evaṃ vadatha | na saṃgho cchandagāmī, na saṃgho doṣagāmī, na saṃgho mohagāmī, na saṃgho bhayagāmī | na ca saṃgho tāhi tādṛśikāhi āpattīhi ekatyān bhikṣūn pravrājeti, ekatyān bhikṣūn na pravrājeti | āyuṣmantānām eva khalu pāpakāḥ samācārāḥ dṛśyante ca śrūyante ca | kulāny api duṣṭāni dṛśyante ca śrūyante ca | kuladūṣakāś ca punar āyuṣmantaḥ pāpasamācārāḥ | prakramathāyuṣmanto imasmād āvāsād alaṃ vo iha vustena | evaṃ ca te bhikṣū bhikṣūhi vucyamānā taṃ vastuṃ pratinissareṃsu ity etaṃ kuśalaṃ | no ca pratinissareṃsu te bhikṣū bhikṣūhi yāvantṛtīyakaṃ samanugrāhitavyā samanubhāṣitavyās tasya vastusya pratinissargāya | yāvantṛtīyakaṃ samanugrāhiyamāṇā vā samanubhāṣiyamāṇā vā taṃ vastuṃ prati<span class='supplied'>ni</span>ssareṃsu ity etaṃ kuśalaṃ | no ca pratinissareṃsu tam eva vastuṃ samādāya pragṛhya tiṣṭheṃsu saṃghātiśeṣo |</p>
<p class='uddana'><a class='ref sc' id='sc50'>SC 50</a> || uddānaṃ ||<br>
[1] saṃcetanikā [2] hastagraho [3] obhāṣo [4] paricaryā atha [5] saṃcaritraṃ [6] kuṭīṃ [7] vihāro (8–9) dve cābhūtena [10] saṃghasya ca bhedāyopakrāmati | [11] tasya cānuvartakāḥ [12] durvacako [13] kuladūṣakāś ca ||</p>
<p><a class='ref sc' id='sc51'>SC 51</a> uddiṣṭā kho punar āyuṣmanto trayodaśa saṃghātiśeṣā dharmāḥ | tatra nava prathamāpattikāś catvāro yāvantṛtīyakā, yeṣāṃ bhikṣur ato ’nyatarām āpattim āpadyitvā yāvatakaṃ jānan cchādeti tāvatakaṃ tena bhikṣuṇā akāmaparivāsaṃ parivasitavyaṃ | parivustaparivāsena bhikṣuṇā uttariṣaḍāhaṃ bhikṣusaṃghe mānatvaṃ caritavyaṃ | cīrṇamānatvo bhikṣuḥ kṛtānudharmo āhvayanapratibaddho yatra syād viṃśagaṇo bhikṣusaṃgho tatra so bhikṣu āhvayitavyo | ekabhikṣuṇāpi ced ūnoviṃśatigaṇo bhikṣusaṃgho taṃ bhikṣum āhveya, so ca bhikṣu anāhūto te ca bhikṣū garhyāḥ | iyam atra sāmīcī |</p>
<p><a class='ref sc' id='sc52'>SC 52</a> tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='ay'>2 aniyata rules</a></span></h2>
<p><a class='ref sc' id='sc53'>SC 53</a> ime kho punar āyuṣmanto duve aniyatā dharmā anvardhamāsaṃ sūtre prātimokṣe uddeśam āgacchanti ☸</p>
<h4><span class='add'><a id='ay1'>aniyata 1: praticchannāsanaṃ</a></span></h4>
<p><a class='ref sc' id='sc54'>SC 54</a> yo puna bhikṣu mātṛgrāmeṇa sārdhaṃ praticchannāsane alaṃkarmaṇīye eko <span class='supplied'>ekā</span>ya raho niṣadyāṃ kalpeya, tam enaṃ śraddheyavacasā upāsikā dṛṣṭvā trayāṇāṃ dharmāṇām anyatarānyatareṇa dharmeṇa vadeya pārājikena vā saṃghātiśeṣeṇa vā pācattikena vā | niṣadyāṃ bhikṣuḥ pratijānamāno trayāṇāṃ dharmāṇām anyatarānyatareṇa dharmeṇa kārāpayitavyo pārājikena vā saṃghātiśeṣeṇa vā pācattikena vā yena yena vā punar asya śraddheyavacasā upāsikā dṛṣṭvā dharmeṇa vadeya, tena so bhikṣu dharmeṇa kārāpayitavyo | ayaṃ dharmo aniyato |</p>
<h4><span class='add'><a id='ay2'>aniyata 2: rahoniṣadyā</a></span></h4>
<p><a class='ref sc' id='sc55'>SC 55</a> na haiva kho punaḥ praticchannāsanaṃ bhavati, nālaṃ karmaṇīyaṃ, alaṃ kho puna mātṛgrāmaṃ duṣṭhullāya vācāya obhāṣituṃ pāpikāya maithunopasaṃhitāya | tathārūpe ca bhikṣu āsane mātṛgrāmeṇa sārdham eko ekāya raho niṣadyāṃ kalpeya, tam enaṃ śraddheyavacasā upāsikā dṛṣṭvā dvinnāṃ dharmāṇām anyatarānyatareṇa dharmeṇa vadeya saṃghātiśeṣeṇa vā pācattikena vā | niṣadyāṃ bhikṣuḥ pratijānamāno dvinnāṃ dharmāṇām anyatarāntareṇa dharmeṇa kārāpayitavyo saṃghātiśeṣeṇa vā pācattikena vā, yena yena vā punar asya śraddheyavacasā upāsikā dṛṣṭvā dharmeṇa vadeya, tena tena so bhikṣu dharmeṇa kārāpayitavyo | ayaṃ pi dharmo aniyato |</p>
<p class='uddana'><a class='ref sc' id='sc56'>SC 56</a> || uddānaṃ ||<br>
[1] praticchannāsanaṃ [2] rahoniṣadyā ca |</p>
<p><a class='ref sc' id='sc57'>SC 57</a> uddiṣṭāḥ kho punar āyuṣmanto duve aniyatā dharmāḥ | tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhā? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='np'>30 nissargika pācattika rules</a></span></h2>
<p><a class='ref sc' id='sc58'>SC 58</a> ime kho punar āyuṣmanto triṃśan nissargikapācattikā dharmā anvardhamāsaṃ sūtre prātimokṣe uddeśam āgacchanti ☸</p>
<h3><span class='add'>Chapter 1</span></h3>
<h4><span class='add'><a id='np1'>nissargikapācattika 1: daśāhaṃ</a></span></h4>
<p><a class='ref sc' id='sc59'>SC 59</a> kṛtacīvarehi bhikṣūhi uddhṛtasmin kaṭhine daśāhaparamaṃ bhikṣuṇā atirekacīvaraṃ dhārayitavyaṃ | taduttariṃ dhāreya, nissargikapācattikaṃ |</p>
<h4><span class='add'><a id='np2'>nissargikapācattika 2: vipravāso</a></span></h4>
<p><a class='ref sc' id='sc60'>SC 60</a> kṛtacīvarehi bhikṣūhi uddhṛtasmin kaṭhine ekarātraṃ pi ced bhikṣuḥ trayāṇāṃ cīvarāṇām anyatarānyatareṇa vipravaseya anyatra saṃghasaṃmutīye, nissargikapācattikaṃ |</p>
<h4><span class='add'><a id='np3'>nissargikapācattika 3: akāle</a></span></h4>
<p><a class='ref sc' id='sc61'>SC 61</a> kṛtacīvarehi bhikṣūhi uddhṛtasmin kaṭhine utpadyeya bhikṣusya akālacīvaram ākāṃkṣamāṇena bhikṣuṇā pratigṛhṇitavyaṃ | pratigṛhṇitvā kṣipram eva taṃ cīvaraṃ kārāpayitavyaṃ | kārāpayato ca tasya bhikṣusya taṃ cīvaraṃ na paripūreya, māsaparamaṃ tena bhikṣuṇā taṃ cīvaraṃ nikṣipitavyaṃ ūnasya pāripūrīye santīye pratyāśāye | taduttariṃ nikṣipeya santīye vā asantīye vā pratyāśāye nissargikapācattikaṃ |</p>
<h4><span class='add'><a id='np4'>nissargikapācattika 4: pratigraho</a></span></h4>
<p><a class='ref sc' id='sc62'>SC 62</a> yo puna bhikṣur anyātikāye bhikṣuṇīye cīvaraṃ pratigṛhṇeya anyatra pallaṭṭhakena nissargikapācattikaṃ |</p>
<h4><span class='add'><a id='np5'>nissargikapācattika 5: dhovanā</a></span></h4>
<p><a class='ref sc' id='sc63'>SC 63</a> yo puna bhikṣur anyātikāye bhikṣuṇīye purāṇacīvaraṃ dhovāpeya vā rañjāpeya vā ākoṭāpeya vā nissargikapācattikaṃ |</p>
<h4><span class='add'><a id='np6'>nissargikapācattika 6: yācanā</a></span></h4>
<p><a class='ref sc' id='sc64'>SC 64</a> yo puna bhikṣur anyātakaṃ gṛhapatiṃ vā gṛhapa<span class='var' title='tipatinīṃ'>tiputraṃ</span> vā cīvaraṃ yāceya anyatra samaye nissargikapācattikaṃ | tatrāyaṃ samayo ☸ ācchinnacīvaro bhikṣur bhavati | ayam atra samayo |</p>
<h4><span class='add'><a id='np7'>nissargikapācattika 7: sāntarottaraṃ</a></span></h4>
<p><a class='ref sc' id='sc65'>SC 65</a> ācchinnacīvareṇa bhikṣuṇā kṣamate anyātakaṃ gṛhapatiṃ vā gṛhapa<span class='var' title='tipatinīṃ'>tiputrīṃ</span> vā cīvaraṃ yācituṃ | tam enam abhihṛṣṭo samāno saṃbahulehi cīvarehi pravāreya, tathāpravāritena bhikṣuṇā sāntarottaraparamaṃ cīvaraṃ sādayitavyaṃ | taduttariṃ sādiyeya nissargikapācattikaṃ |</p>
<h4><span class='add'><a id='np8'>nissargikapācattika 8: vikalpena (1)</a></span></h4>
<p><a class='ref sc' id='sc66'>SC 66</a> bhikṣuṃ kho punar uddiśya anyatareṣāṃ dvinnāṃ gṛhapatikānāṃ cīvaracetāpanāny abhisaṃskṛtāni bhavanti abhisaṃcetayitāni ☸ imehi vayaṃ cīvaracetāpanehi civaraṃ cetāpayitvā itthanāmaṃ bhikṣuṃ cīvareṇācchadayiṣyāmaḥ | tatra ca bhikṣuḥ pūrvaṃ apravārito upasaṃkramitvā vikalpam āpadyeya ☸ sādhu kho puna yūyam āyuṣmanto imehi cīvaracetāpanehi cīvaraṃ cetāpayitvā itthaṃnāmaṃ bhikṣuṃ cīvareṇācchādetha | evaṃrūpeṇa vā <span class='supplied'>evaṃrūpeṇa vā</span> ubhau pi sahitau ekena kalyāṇakāmatām upādāya | abhiniṣpanne cīvare ni<span class='supplied'>ssa</span>rgikapācattikaṃ |</p>
<h4><span class='add'><a id='np9'>nissargikapācattika 9: vikalpena (2)</a></span></h4>
<p><a class='ref sc' id='sc67'>SC 67</a> bhikṣuṃ kho punar uddiśya anyatareṣāṃ dvinnāṃ gṛhapatikasya gṛhapatinīye ca pratyekacīvaracetāpanāni abhisaṃskṛtāni bhavanti, abhisaṃcetayitāni ☸ imehi vayaṃ pratyekacīvaracetāpanehi pratyekaṃ pratyekaṃ cīvaraṃ cetāpayitvā itthaṃnāmaṃ bhikṣuṃ pratyekaṃ pratyekaṃ cīvareṇācchadayiṣyāmaḥ | tatra ca bhikṣuḥ pūrvaṃ apravārito upasaṃkramitvā vikalpam āpadyeya ☸ sādhu kho punas tvam āyuṣman, tvaṃ ca bhagini, imehi pratyekacīvaracetāpanehi pratyekaṃ cīvaraṃ cetāpayitvā itthaṃnāmaṃ bhikṣuṃ pratyekaṃ cīvareṇācchādetha evaṃrūpeṇa vā evaṃrūpeṇa vā ubhau pi sahitau ekena kalyāṇakāmatām upādāya | abhiniṣpanne cīvare nissargikapācattikaṃ |</p>
<h4><span class='add'><a id='np10'>nissargikapācattika 10: rājā</a></span></h4>
<p><a class='ref sc' id='sc68'>SC 68</a> bhikṣuṃ kho punar uddiśya anyataro rājā vā rājabhogyo vā dūtena cīvaracetāpanāni preṣeya | so bhikṣus tenopasaṃkramitvā taṃ bhikṣum evaṃ vadeya ☸ imāni khalv āryam uddiśya itthaṃnāmena rājñā ca rājabhogyena vā dūtena cīvaracetāpanāni preṣitāni, tāni āryo pratigṛhṇātu | tena bhikṣuṇā so dūto evam asya vacanīyo ☸ na kho punar āyuṣman kṣamate bhikṣusya cīvaracetāpanāni pratigṛhṇituṃ | cīvaraṃ tu vayaṃ pratigṛhṇāmaḥ kālena samayena kalpikaṃ dīyamānaṃ | evam ukte so dūto taṃ bhikṣum evaṃ vadeya <span class='supplied'>sa</span>nti punar ārya kecid bhikṣūṇāṃ vaiyāpṛtyakarāti | ākāṃkṣamāṇena bhikṣuṇā santā vaiyāpṛtyakarā vyapadiśitavyāḥ ārāmikā vā | ete āyuṣman bhikṣūṇāṃ vaiyāpṛtyakarā ye bhikṣūṇāṃ vaiyāpṛtyaṃ karonti | evam ukte so dūto yena vaiyāpṛtyakarās tenopasaṃkramitvā tān vaiyāpṛtyakarān evaṃ vadeya ☸ sādhu kho puna yūyam āyuṣmanto vaiyāpṛtyakarā imehi cīvaracetāpanehi cīvaraṃ cetāpayitvā itthaṃnāma bhikṣuṃ cīvareṇācchādetha kālena samayena kalpikenānavadyena | so ca dūto tān vaiyāpṛtyakarān saṃjñapayitvā yena so bhikṣus tenopasaṃkramitvā na bhikṣum eva vadeya ye khu te āryeṇa vaiyāpṛtyakarā vyapadiṣṭās te mayā saṃjñaptās tān upasaṃkrameyāmi | ācchādayiṣyanti te cīvareṇa kālena samayena kalpikenānavadyena | ākāṃkṣamāṇena bhikṣuṇā cīvarārthikena <span class='supplied'>yena</span> te vaiyāpṛtyakarās tenopasaṃkramitvā te vaiyāpṛtyakarāḥ sakṛt dvikkhutto trikkhutto codayitavyā vijñāpayitavyāḥ ☸ artho āyuṣmanto bhikṣusya cīvareṇeti | sakṛt dvikkhutto trikkhutto codayanto vijñāpayanto taṃ cīvaram abhiniṣpādeya ity etat kuśalaṃ, no ced abhiniṣpādeya catukkhutto pañcakhutto ṣaṭkhuttoparamaṃ tena bhikṣuṇā tūṣṇībhūtena uddeśe sthātavyaṃ | catukkhutto pañcakkhutto ṣaṭkkhuttoparamaṃ tūṣṇībhūto uddeśe tiṣṭhanto taṃ cīvaram abhiniṣpādeya, ity etat kuśalaṃ, no ced abhiniṣpādeya tad uttapanto vā vyāyamanto vā taṃ cīvaram abhiniṣpādeya, abhiniṣpanne cīvare nissargikapācattikaṃ | no ced abhiniṣpādeya yena se tāni rājñā vā rājabhogyena vā dūtena cīvaracetāpanāni preṣitāni tatra tena bhikṣuṇā svayaṃ vā gantavyaṃ, dūto vā pratirūpo preṣayitavyo, yāni khu āyuṣmantehi itthaṃnāmaṃ bhikṣum uddiśya dūtena cīvaracetāpanāni preṣitāni na khu tāni tasya bhikṣusya kiñcid arthaṃ spharanti, pratyanveṣatha, na svakaṃ dharmo | vo vipraṇaśiṣyatīti iyam atra sāmīcī |</p>
<p class='uddana'><a class='ref sc' id='sc69'>SC 69</a> || uddānaṃ ||<br>
[1] daśāhaṃ [2] vipravāso [3] akāle ca [4] pratigraho [5] dhovanā [6] yācanā caṃva | [7] sāntarottaraṃ (8–9) dve ca vikalpena [10] rājā ca || prathamo vargaḥ ||</p>
<h3><span class='add'>Chapter 2</span></h3>
<h4><span class='add'><a id='np11'>nissargikapācattika 11: śuddhakālakānāṃ</a></span></h4>
<p><a class='ref sc' id='sc70'>SC 70</a> yo puna bhikṣuḥ śuddhakālakānām eḍakalomānāṃ navaṃ santhataṃ kārāpeya nissargikapācattikaṃ |</p>
<h4><span class='add'><a id='np12'>nissargikapācattika 12: dve bhāgā</a></span></h4>
<p><a class='ref sc' id='sc71'>SC 71</a> navaṃ santhataṃ bhikṣuṇā kārāpayamāṇena śuddhakālakānām eḍakalomānāṃ dve bhāgā ādayitavyās tṛtīyo odātikānāṃ caturtho gocarikāṇāṃ | taduttarim ādiyeya nissargikapācattikaṃ |</p>
<h4><span class='add'><a id='np13'>nissargikapācattika 13: kauśeyamiśra</a></span></h4>
<p><a class='ref sc' id='sc72'>SC 72</a> yo puna bhikṣuḥ kauśeyamiśrāṇām eḍakalomānāṃ navaṃ santhataṃ kārāpeya nissargikapācattikaṃ |</p>
<h4><span class='add'><a id='np14'>nissargikapācattika 14: ṣaḍvarṣāṇi</a></span></h4>
<p><a class='ref sc' id='sc73'>SC 73</a> navaṃ santhataṃ bhikṣuṇā kārāpayamāṇena akāmaṃ ṣaḍvarṣāṇi dhārayitavyaṃ | tato ca bhikṣuḥ pratyoreṇa taṃ purāṇaṃ santhataṃ visarjayitvā vā avisarjayitvā vā anyaṃ navaṃ santhataṃ kārāpeya kalyāṇakāmatām upādāya, anyatra namatasaṃmutīye nissargikapācattikaṃ |</p>
<h4><span class='add'><a id='np15'>nissargikapācattika 15: niṣīdanaṃ</a></span></h4>
<p><a class='ref sc' id='sc74'>SC 74</a> navaṃ santhataniṣīdanaṃ bhikṣuṇā kārāpayamāṇena tato purāṇasanthatāto samantāt sugatavitastinā bhāgo ādayitavyo navasya durvaṇṇīkaraṇārthaṃ | tato ca bhikṣur anādāya navasanthataṃ niṣīdanaṃ kārāpeya nissargikapācattikaṃ |</p>
<h4><span class='add'><a id='np16'>nissargikapācattika 16: adhvānamārgo</a></span></h4>
<p><a class='ref sc' id='sc75'>SC 75</a> bhikṣusya kho punar adhvānamārge pratipannasya utpadyeṃsu e<span class='supplied'>ḍa</span>kalomāni | ākāṃkṣamāṇena bhikṣuṇā pratigṛhṇitavyaṃ | pratigṛhṇitvā sāmaṃ triyojanaparamaṃ hartavyam asante anyasmi<span class='supplied'>n</span> hārake taduttariṃ hāreya sante vā asante vā anyasmi<span class='supplied'>n</span> hārake, nissargikapācattikaṃ |</p>
<h4><span class='add'><a id='np17'>nissargikapācattika 17: vivaṭā vā</a></span></h4>
<p><a class='ref sc' id='sc76'>SC 76</a> yo puna bhikṣur anyātikāye bhikṣuṇīye eḍakalomādi dhovāpeya vā raṃjāpe<span class='supplied'>ya</span> vā vivaṭāpaye vā, nissargikapācattikaṃ |</p>
<h4><span class='add'><a id='np18'>nissargikapācattika 18: svahastaṃ</a></span></h4>
<p><a class='ref sc' id='sc77'>SC 77</a> yo puna bhikṣuḥ svahastaṃ jātarūparajatam udgṛhṇeya vā udgṛhṇāpeya vā antamasato iha nikṣipehīti vā vadeya, upanikṣiptaṃ vā sādiyeya nissargikapācattikaṃ |</p>
<h4><span class='add'><a id='np19'>nissargikapācattika 19: krayavikraya</a></span></h4>
<p><a class='ref sc' id='sc78'>SC 78</a> yo puna bhikṣur anekavidhaṃ krayavikrayavyavahāraṃ samāpadyeya saṃyyathīdaṃ imaṃ kriṇa ito kriṇa ettakamettake<span class='supplied'>na krī</span>ṇāhīti vā vadeya, nissargikapācattikaṃ |</p>
<h4><span class='add'><a id='np20'>nissargikapācattika 20: vikṛtivyavahāra</a></span></h4>
<p><a class='ref sc' id='sc79'>SC 79</a> yo puna bhikṣur anekavidhaṃ jātarūparajatavikṛtivyavahāraṃ samāpadyeya nissargikapācattikam ||</p>
<p class='uddana'><a class='ref sc' id='sc80'>SC 80</a> || uddānaṃ ||<br>
[11] śuddhakālakānāṃ [12] dve bhāgā [13] kauśeyamiśra [14] ṣaḍvarṣāṇi [15] niṣīdanaṃ [16] adhvānamārgo [17] vivaṭā vā [18] svahastaṃ [19] krayavikraya [20] vikṛtivyavahāreṇa || dvitīyo vargaḥ ||</p>
<h3><span class='add'>Chapter 3</span></h3>
<h4><span class='add'><a id='np21'>nissargikapācattika 21: pātra</a></span></h4>
<p><a class='ref sc' id='sc81'>SC 81</a> daśāhaparamaṃ bhikṣuṇā atirekapātraṃ dhārayitavyaṃ | taduttariṃ dhāreya nissargikapācattikaṃ |</p>
<h4><span class='add'><a id='np22'>nissargikapācattika 22: bandhanaṃ</a></span></h4>
<p><a class='ref sc' id='sc82'>SC 82</a> yo puna bhikṣu ūnapañcabandhanabaddhena pātreṇa anyaṃ navaṃ pātraṃ paryeṣeya kāmātām upādāya, tena bhikṣuṇā taṃ pātraṃ bhikṣuparṣāye nissaritavyaṃ | yo tahi bhikṣuparṣāye pātraparyanto bhavati so tasya bhikṣusya anupradātavyo ☸ evaṃ te āyuṣman pātro dhārayitavyo yāvad bhedanaṃ, nissargikapācattikaṃ |</p>
<h4><span class='add'><a id='np23'>nissargikapācattika 23: bhaiṣajyam</a></span></h4>
<p><a class='ref sc' id='sc83'>SC 83</a> yāni kho punar imāni gilānapratiṣevaṇīyāni bhaiṣajyāni bhavanti sayyathīdaṃ sarpistailamadhuphāṇitaṃ ☸ evaṃrūpāṇi gilānena bhikṣuṇā satkṛtyābhigṛhītāni, kṣamate saptāhaṃ sannidhikāraṃ paribhuñjituṃ, santaṃ śeṣaṃ nissaritavyaṃ tad uttaritavyaṃ | taduttariṃ khādeya vā bhuṃjeya vā santaṃ vā śeṣabhū<span class='supplied'>taṃ</span> nissareya nissargikapācattikaṃ |</p>
<h4><span class='add'><a id='np24'>nissargikapācattika 24: ācchedo</a></span></h4>
<p><a class='ref sc' id='sc84'>SC 84</a> yo puna bhikṣu bhikṣusya cīvaraṃ datvā yathā duṣṭo doṣāt kupito anāttamāno ācchindeya vā ācchindāpayeya vā ☸ āhara bhikṣu cīvaraṃ, na te ’haṃ demīti vā vadeya, nissargikapācattikaṃ |</p>
<h4><span class='add'><a id='np25'>nissargikapācattika 25: varṣāśāṭikā</a></span></h4>
<p><a class='ref sc' id='sc85'>SC 85</a> māso śeṣo grīṣmāṇām iti bhikṣuṇā varṣāsāṭikācīvaraṃ paryeṣitavyaṃ | ardhamāso avaśiṣṭo ti kṛtvā snapitavyam | tato ca bhikṣuḥ pra<span class='supplied'>tyo</span>reṇa varṣāsāṭikācīvaraṃ paryeṣeya, kṛtvā vā snāpeya, nissargikapācattikaṃ |</p>
<h4><span class='add'><a id='np26'>nissargikapācattika 26: tantuvāyena (1)</a></span></h4>
<p><a class='ref sc' id='sc86'>SC 86</a> yo puna bhikṣuḥ svayaṃyācikāya sūtraṃ tantuvāyena cīvaraṃ vunāpeya nissargikapācattikaṃ |</p>
<h4><span class='add'><a id='np27'>nissargikapācattika 27: tantuvāyena (2)</a></span></h4>
<p><a class='ref sc' id='sc87'>SC 87</a> bhikṣuṃ kho punar uddiśya anyataro gṛhapatir vā gṛhapatiputro vā tantuvāyena cīvaraṃ vunāpeya, tena ca bhikṣuḥ pūrvaṃ apravārito upasaṃkramitvā vikalpam āpadyeya ☸ sādhu kho punas tvam āyuṣmann imaṃ cīvaram āyataṃ ca karohi, vistṛtaṃ ca karohi, suvutaṃ ca karohi, sutacchitaṃ ca karohi, suvilikhitaṃ ca karohi | apy eva nāma vayaṃ pi tava kiñcid eva mātrām upasaṃharema, māṣakaṃ vā māṣakārhaṃ vā piṇḍapātaṃ vā piṇḍapātārhaṃ vā | tatra ca so bhikṣur evaṃ vaditvā na kiñcid eva mātrām upasaṃhareya māṣakaṃ vā māṣakārhaṃ vā piṇḍapātaṃ vā piṇḍapātārhaṃ vā, abhiniṣpanne cīvare nissargikapācattikaṃ |</p>
<h4><span class='add'><a id='np28'>nissargikapācattika 28: daśāhānāgatam</a></span></h4>
<p><a class='ref sc' id='sc88'>SC 88</a> daśāhānāgataṃ kho puna tremāsaṃ kārttikī paurṇamāsī utpadyeya bhikṣusya ātyāyikaṃ cīvaram ātyāyikaṃ manyamāno na bhikṣuṇā pratigṛhṇitavyaṃ | pratigṛhṇitvā yāvac cīvaradānakālasamayaṃ nikṣipitavyaṃ | taduttariṃ nikṣipeya nissargikapācattikam |</p>
<h4><span class='add'><a id='np29'>nissargikapācattika 29: upavarṣaṃ</a></span></h4>
<p><a class='ref sc' id='sc89'>SC 89</a> upavarṣaṃ kho punaḥ tremāsaṃ kārttikī paurṇamāsī bhikṣu cāraṇyake śayanāsane viharanti samaye sapratibhaye sāśaṃkasaṃmate | ākāṃkṣamāṇena bhikṣuṇā trayāṇāṃ cīvarāṇām anyatarānyataraṃ cīvaram antaragṛhe nikṣipitavyaṃ, syāt tasya bhikṣusya kocid eva pratyayo tasmāc cīvarād vipravāsāya, ṣaḍāhaparamaṃ tena bhikṣuṇā tasmāc cīvarād vipravasitavyaṃ | taduttariṃ vipravaseya anyatra bhikṣu saṃmutīye nissargikapācattikam |</p>
<h4><span class='add'><a id='np30'>nissargikapācattika 30: pariṇāmana</a></span></h4>
<p><a class='ref sc' id='sc90'>SC 90</a> yo puna bhikṣur jānan sāṃghikāṃ lābhaṃ saṃghe pariṇatam ātmano pariṇāmeya nissargikapācattikam ||</p>
<p class='uddana'><a class='ref sc' id='sc91'>SC 91</a> || uddānaṃ ||<br>
[21] pātra [22] bandhanaṃ [23] bhaiṣajyam [24] ācchedo [25] varṣāśāṭikā | (26–27) tantuvāyena dve [28] daśāhānāgatam [29] upavarṣaṃ [30] pariṇāmanena || tṛtīyo vargaḥ ||</p>
<p><a class='ref sc' id='sc92'>SC 92</a> uddiṣṭāḥ kho punar āyuṣmanto triṃśan nissarggikapācattikā dharmmāḥ | tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='pc'>92 śuddhapācattika rules</a></span></h2>
<p><a class='ref sc' id='sc93'>SC 93</a> ime kho punar āyuṣmanto dvānavatiṃ śuddhapācattikā dharmā anvardhamāsaṃ sūtre prātimokṣe uddeśam āgacchanti ☸</p>
<h3><span class='add'>Chapter 1: mṛṣā</span></h3>
<h4><span class='add'><a id='pc1'>pācattika 1: mṛṣā</a></span></h4>
<p>saṃprajānamṛṣāvāde pācattikaṃ |</p>
<h4><span class='add'><a id='pc2'>pācattika 2: omṛṣya</a></span></h4>
<p>omṛṣyavāde pācattikaṃ |</p>
<h4><span class='add'><a id='pc3'>pācattika 3: paiśunya</a></span></h4>
<p>bhikṣupaiśunye pācattikaṃ |</p>
<h4><span class='add'><a id='pc4'>pācattika 4: utkhoṭana</a></span></h4>
<p><a class='ref sc' id='sc94'>SC 94</a> yo puna bhikṣur jānaṃ saṃghasyādhikaraṇāni dharmeṇa vinayena vihitāni vyupaśāntāni punaḥ karmāya utkhoṭeya ☸ idaṃ punaḥ karma kartavyaṃ bhaviṣyatīti ☸ etad eva pratyayaṃ kṛtvā ananyam imaṃ tasya bhikṣusya utkhoṭanaṃ pācattikaṃ |</p>
<h4><span class='add'><a id='pc5'>pācattika 5: dharmadeśanā</a></span></h4>
<p><a class='ref sc' id='sc95'>SC 95</a> yo puna bhikṣur akalpiyakāro mātṛgrāmasya dharmaṃ deśeya uttari cchahi pañcahi vācāhi anyatra vijñapuruṣapudgalena pācattikaṃ |</p>
<h4><span class='add'><a id='pc6'>pācattika 6: padaśo</a></span></h4>
<p><a class='ref sc' id='sc96'>SC 96</a> yo puna bhikṣur anupasaṃpannaṃ pudgalaṃ padaśo dharmaṃ vāceya pācattikaṃ |</p>
<h4><span class='add'><a id='pc7'>pācattika 7: viśeṣaṇam</a></span></h4>
<p><a class='ref sc' id='sc97'>SC 97</a> yo puna bhikṣur anupasaṃpannasya pudgalasya santike ātmopanāyikam uttarimanuṣyadharmam alamāryajñānadarśanaṃ viśeṣādhigamaṃ pratijāneya ☸ iti jānāmi iti paśyāmīti bhūtasmiṃ pācattikaṃ |</p>
<h4><span class='add'><a id='pc8'>pācattika 8: ārocanā</a></span></h4>
<p><a class='ref sc' id='sc98'>SC 98</a> yo puna bhikṣur jānan bhikṣusya duṣṭhullām āpattim anupasaṃpannasya pudgalasya santike āroceya anyatra kṛtāye prakāśanāsaṃmutīye pācattikaṃ |</p>
<h4><span class='add'><a id='pc9'>pācattika 9: yathāsaṃstuta</a></span></h4>
<p><a class='ref sc' id='sc99'>SC 99</a> yo puna bhikṣur jānan sāṃghike lābhe bhājīyamāne pūrve samanujño bhūtvā paścāt kṣiyādharmam āpadyeya ☸ yathāsaṃstutam evāyuṣmanto, jānan sāṃghikaṃ lābhaṃ saṃghe pariṇataṃ pudgalo pudgalasya pariṇāmayatīti pācattikaṃ |</p>
<h4><span class='add'><a id='pc10'>pācattika 10: vigarhaṇa</a></span></h4>
<p><a class='ref sc' id='sc100'>SC 100</a> yo puna bhikṣur anvardhamāsaṃ sūtre prātimokṣe uddiśyamāne evaṃ vadeya ☸ kiṃ punar āyuṣmanto imehi kṣudrānukṣūdrehi śikṣāpadehi uddiṣṭehi yāvad eva bhikṣūṇāṃ kaukṛtyāya vighātāya vilekhāya saṃvartantīti, śikṣāvigarhaṇe pācattikaṃ |</p>
<p class='uddana'><a class='ref sc' id='sc101'>SC 101</a> || uddānam ||<br>
[1] mṛṣā [2] omṛṣya [3] paiśunya [4] utkhoṭana [5] dharmadeśanā | [6] padaśo [7] viśeṣaṇam [8] ārocanā [9] yathāsaṃstuta [10] vigarhaṇena ca || prathamo vargaḥ ||</p>
<h3><span class='add'>Chapter 2: bījaṃ</span></h3>
<h4><span class='add'><a id='pc11'>pācattika 11: bījam</a></span></h4>
<p>bījagrāmabhūtagrāmapātāpanake pācattikaṃ |</p>
<h4><span class='add'><a id='pc12'>pācattika 12: anyavādaṃ</a></span></h4>
<p>anyavādavihiṃsanake pācattikaṃ |</p>
<h4><span class='add'><a id='pc13'>pācattika 13: odhyāyanaṃ</a></span></h4>
<p>odhyāyanakṣīyanake pācattikaṃ |</p>
<h4><span class='add'><a id='pc14'>pācattika 14: mañca</a></span></h4>
<p><a class='ref sc' id='sc102'>SC 102</a> yo puna bhikṣuḥ sāṃghike bhikṣuvihāre abhyavakāśe mañcaṃ vā pīṭhaṃ vā viśikaṃ vā caturaśrakaṃ vā kurcaṃ vā bimbohanaṃ vā prajñāpetvā vā prajñāpayitvā vā tato prakramanto na uddhareya vā, na uddharāpeya vā, anāmantrayitvā vā prakrameya pācattikaṃ |</p>
<h4><span class='add'><a id='pc15'>pācattika 15: śayyā</a></span></h4>
<p><a class='ref sc' id='sc103'>SC 103</a> yo punar bhikṣuḥ sāṃghike bhikṣuvihāre antośayyāṃ prajñāpetvā prajñāpayitvā vā tato prakramanto na uddhareya vā, na uddharāpeya vā, anāmantrayitvā vā prakrameya pācattikaṃ |</p>
<h4><span class='add'><a id='pc16'>pācattika 16: nikaḍḍhanaṃ</a></span></h4>
<p><a class='ref sc' id='sc104'>SC 104</a> yo punar bhikṣu bhikṣusya duṣṭo doṣāt kupito anāttamano sāṃghikād bhikṣuvihārād bhikṣuṃ nikaḍḍheya vā nikaḍḍhāpeya vā antamasato neha bhikṣū ti vā vadeya pācattikaṃ |</p>
<h4><span class='add'><a id='pc17'>pācattika 17: pūrvopagataṃ</a></span></h4>
<p><a class='ref sc' id='sc105'>SC 105</a> yo puna bhikṣu sāṃghike bhikṣuvihāre jānan bhikṣūṇāṃ pūrvaprajñaptāhi śayyāhi paścād āgatvā madhyeśayyāṃ prajñāpeya yasyodvahiṣyati so prakramiṣyatīti | etad eva pratyayaṃ kṛtvā, ananyam imaṃ tasya bhikṣusya udvāhanapācattikaṃ |</p>
<h4><span class='add'><a id='pc18'>pācattika 18: vaihāyasaṃ</a></span></h4>
<p><a class='ref sc' id='sc106'>SC 106</a> yo puna bhikṣuḥ sāṃghike bhikṣuvihāre upari vaihāyasakuṭikāye āhatya pādake mañce vā pīṭhe vā abhiniṣīdeya vā abhinipadyeya vā pācattikaṃ |</p>
<h4><span class='add'><a id='pc19'>pācattika 19: udaka</a></span></h4>
<p><a class='ref sc' id='sc107'>SC 107</a> yo puna bhikṣur jānan saprāṇakenodakena tṛṇaṃ vā mṛttikāṃ vā siñceya vā siñcāpeya vā pācattikaṃ |</p>
<h4><span class='add'><a id='pc20'>pācattika 20: chādana</a></span></h4>
<p><a class='ref sc' id='sc108'>SC 108</a> mahallakaṃ bhikṣuṇā vihāraṃ chādāpayamānena yāvad dvārakoṣārgalapratiṣṭhānam ālokasandhiparikarmam upādāya dve vā trayo vā cchādanaparyāyā adhiṣṭhihitavyāḥ alpaharite sthitena | taduttariṃ adhiṣṭhiheya alpaharite sthito pi pācattikaṃ |</p>
<p class='uddana'><a class='ref sc' id='sc109'>SC 109</a> || uddānaṃ ||<br>
[11] bījam [12] anyavādaṃ [13] odhyāyanaṃ [14] mañca [15] śayyā [16] nikaḍḍhanaṃ | [17] pūrvopagataṃ [18] vaihāyasaṃ [19] udaka [20] cchādanena || dvitīyo vargaḥ ||</p>
<h3><span class='add'>Chapter 3: asaṃmato</span></h3>
<h4><span class='add'><a id='pc21'>pācattika 21: asaṃmato</a></span></h4>
<p><a class='ref sc' id='sc110'>SC 110</a> yo puna bhikṣu asaṃmato bhikṣuṇīm ovadeya pācattikaṃ |</p>
<h4><span class='add'><a id='pc22'>pācattika 22: saṃmato</a></span></h4>
<p><a class='ref sc' id='sc111'>SC 111</a> saṃmato vāpi bhikṣuḥ bhikṣūṇīm ovadeya vikāle, astaṃgate sūrye, anūhate aruṇe pācattikaṃ |</p>
<h4><span class='add'><a id='pc23'>pācattika 23: ovādo</a></span></h4>
<p><a class='ref sc' id='sc112'>SC 112</a> yo puna bhikṣu ovādaprekṣo bhikṣuṇīupāśrayam upasaṃkrameya santaṃ bhikṣum anāmantrayitvā, anyatra samaye pācattikaṃ | tatrāyaṃ samayo ☸ gilānā bhikṣuṇī ovaditavyā anuśāsitavyā bhavati | ayam atra samayo |</p>
<h4><span class='add'><a id='pc24'>pācattika 24: āmiṣaṃ</a></span></h4>
<p><a class='ref sc' id='sc113'>SC 113</a> yo puna bhikṣu bhikṣum evaṃ vadeya ☸ āmiṣahetor āyuṣman bhikṣu bhikṣuṇīṃ te ovadatīti pācattikaṃ |</p>
<h4><span class='add'><a id='pc25'>pācattika 25: niṣadyā</a></span></h4>
<p><a class='ref sc' id='sc114'>SC 114</a> yo puna bhikṣu bhikṣuṇīya sārdham eko ekāya raho niṣadyāṃ kalpeya pācattikaṃ |</p>
<h4><span class='add'><a id='pc26'>pācattika 26: adhvānamārgo</a></span></h4>
<p><a class='ref sc' id='sc115'>SC 115</a> yo puna bhikṣu bhikṣuṇīya sārdhaṃ saṃvidhāya adhvānamārgaṃ pratipadyeya antamasato grāmāntaraṃ pi, anyatra samaye, pācattikaṃ | tatrāyaṃ samayo ☸ mārgo bhavati sabhayo sapratibhayo sāśaṃkasaṃmato | ayam atra samayo |</p>
<h4><span class='add'><a id='pc27'>pācattika 27: nāvā</a></span></h4>
<p><a class='ref sc' id='sc116'>SC 116</a> yo puna bhikṣu bhikṣuṇīya sārdhaṃ saṃvidhāya ekanāvāṃ abhiruheya ūrdhvagāminīṃ vā adhogāminīṃ vā, anyatra tiryottaraṇāya pācattikaṃ |</p>
<h4><span class='add'><a id='pc28'>pācattika 28: deti</a></span></h4>
<p><a class='ref sc' id='sc117'>SC 117</a> yo puna bhikṣu anyātikāye bhikṣuṇīye cīvaraṃ dadyād anyatra pallaṭṭhakena pācattikaṃ |</p>
<h4><span class='add'><a id='pc29'>pācattika 29: sīveti</a></span></h4>
<p><a class='ref sc' id='sc118'>SC 118</a> yo puna bhikṣur anyātikāye bhikṣuṇīye cīvaraṃ sīveya vā sīvāpeya vā pācattikaṃ |</p>
<h4><span class='add'><a id='pc30'>pācattika 30: paripācana</a></span></h4>
<p><a class='ref sc' id='sc119'>SC 119</a> yo puna bhikṣur jānan bhikṣuṇīparipācitaṃ pinḍapātaṃ paribhuñjeya, anyatra pūrve gṛhīsamārambhe pācattikaṃ |</p>
<p class='uddana'><a class='ref sc' id='sc120'>SC 120</a> || uddānaṃ ||<br>
[21] asaṃmato [22] saṃmato cāpi [23] ovādo [24] āmiṣaṃ [25] niṣadyā ca | [26] adhvānamārgo [27] nāvā ca [28] deti [29] sīveti [30] paripācanena || tṛtīyo vargaḥ ||</p>
<h3><span class='add'>Chapter 4: ekāhaparamo</span></h3>
<h4><span class='add'><a id='pc31'>pācattika 31: āvasatho</a></span></h4>
<p><a class='ref sc' id='sc121'>SC 121</a> ekāhaparamaṃ bhikṣuṇā agilānena āvasathapiṇḍapāto paribhuñjitavyo, taduttariṃ paribhuṃjeya pācattikaṃ |</p>
<h4><span class='add'><a id='pc32'>pācattika 32: parampara</a></span></h4>
<p><a class='ref sc' id='sc122'>SC 122</a> paramparābhojane anyatra samaye pācattikaṃ | tatrāyaṃ samayo gilānasamayo cīvaradānakālasamayo | ayam atra samayo |</p>
<h4><span class='add'><a id='pc33'>pācattika 33: pravāraṇā</a></span></h4>
<p><a class='ref sc' id='sc123'>SC 123</a> yo puna bhikṣur bhuṃjāvī pravārito utthito āsanāto, anatiriktaṃ kṛtaṃ khādanīyaṃ vā bhojanīyaṃ vā khādeya vā bhuṃjeya vā pācattikaṃ |</p>
<h4><span class='add'><a id='pc34'>pācattika 34: āsādanā</a></span></h4>
<p><a class='ref sc' id='sc124'>SC 124</a> yo puna bhikṣur jānan bhikṣu bhuktāvī pravāritam utthitam āsanāto āsādanāprekṣo anatiriktakṛtena khādanīyena vā bhojanīyena vā upanimantreya, ehi bhikṣu khādāhi bhuṃjāhīti vā vadeya bhuktasmiṃ pācattikaṃ |</p>
<h4><span class='add'><a id='pc35'>pācattika 35: adinnaṃ</a></span></h4>
<p><a class='ref sc' id='sc125'>SC 125</a> yo puna bhikṣur adinnam apratigrāhitaṃ mukhadvārikam āhāram āhāreya anyatrodakadantapoṇe pācattikaṃ |</p>
<h4><span class='add'><a id='pc36'>pācattika 36: vikālaṃ</a></span></h4>
<p>vikālābhojane pācattikaṃ |</p>
<h4><span class='add'><a id='pc37'>pācattika 37: sannidhiṃ</a></span></h4>
<p>sannidhikārabhojane pācattikaṃ |</p>
<h4><span class='add'><a id='pc38'>pācattika 38: manthā</a></span></h4>
<p><a class='ref sc' id='sc126'>SC 126</a> bhikṣuṃ kho punaḥ kulehi upasaṃkrāntaṃ pravāreṃsu pūpehi vā manthehi vā | tathāpravāritena bhikṣuṇā yāvattripātrapūraparamaṃ tato pratigṛhṇitavyaṃ | pratigṛhṇitvā bahirdhā nīharitavyaṃ | bahirdhā nīharitvā agilānakehi bhikṣūhi sārdhaṃ saṃvibhajitvā khāditavyaṃ bhuṃjitavyaṃ | taduttariṃ pratigṛhṇitvā bahirdhā nīharitvā agilānakehi bhikṣūhi sārdhaṃ saṃvibhajitvā vā asaṃvibhajitvā vā khādeya vā bhuṃjeya vā pācattikaṃ |</p>
<h4><span class='add'><a id='pc39'>pācattika 39: vijñaptiḥ</a></span></h4>
<p><a class='ref sc' id='sc127'>SC 127</a> yāni kho punar imāni praṇītasaṃmatāni bhojanāni bhavanti saṃyyathīdaṃ sarpistailaṃ madhu phāṇitaṃ dugdhaṃ dadhi matsyaṃ māṃsaṃ yo puna bhikṣur evaṃrūpāṇi praṇītasaṃmatāni bhojanāni ātmārthāya agilāno kulehi vijñapetvā vā vijñāpāyetvā vā khādeya vā bhuṃjeya vā pācattikaṃ |</p>
<h4><span class='add'><a id='pc40'>pācattika 40: gaṇabhojana</a></span></h4>
<p><a class='ref sc' id='sc128'>SC 128</a> gaṇabhojane anyatra samaye pācattikaṃ | tatrāyaṃ samayo ☸ gilānasamayo cīvaradānakālasamayo adhvānagamanasamayo nāvābhirohaṇasamayo mahāsamayo śravaṇabhaktaṃ | ayam atra samayo |</p>
<p class='uddana'><a class='ref sc' id='sc129'>SC 129</a> || uddānaṃ ||<br>
[31] āvasatho [32] parampara [33] pravāraṇā [34] āsādanā [35] adinnaṃ | [36] vikālaṃ [37] sannidhiṃ [38] manthā [39] vijñaptiḥ [40] gaṇabhojanena || caturtho vargaḥ ||</p>
<h3><span class='add'>Chapter 5: jyoti</span></h3>
<h4><span class='add'><a id='pc41'>pācattika 41: jyotiḥ</a></span></h4>
<p><a class='ref sc' id='sc130'>SC 130</a> yo puna bhikṣur ātmārthāya agilāno jyotismiṃ vitāpanāprekṣo tṛṇaṃ vā kāṣṭhaṃ vā gomayaṃ vā sakalikāṃ vā tuṣaṃ vā saṃkāraṃ vā ādaheya vā ādahāpeya vā anyatra samaye pācattikaṃ |</p>
<h4><span class='add'><a id='pc42'>pācattika 42: sahagāra</a></span></h4>
<p><a class='ref sc' id='sc131'>SC 131</a> yo puna bhikṣur anupasaṃpannena pudgalena sārdhaṃ uttari dvirātraṃ trirātraṃ vā sahagāraśayyāṃ kalpeya pācattikaṃ |</p>
<h4><span class='add'><a id='pc43'>pācattika 43: chandam</a></span></h4>
<p><a class='ref sc' id='sc132'>SC 132</a> yo puna bhikṣu bhikṣūṇāṃ karmaṇā cchandaṃ datvā paścād duṣṭo doṣāt kupito anāttamano evaṃ vadeya ☸ adinno me chando, durdinno me chando, akṛtāny etāni karmāṇi duṣkṛtāny etāni karmāṇi, nāham eteṣāṃ karmaṇāṃ cchandaṃ demīti vadeya pācattikaṃ |</p>
<h4><span class='add'><a id='pc44'>pācattika 44: udyojanā</a></span></h4>
<p><a class='ref sc' id='sc133'>SC 133</a> yo puna bhikṣu bhikṣum evaṃ vadeya ☸ ehi tvam āyuṣman grāmaṃ pinḍāya praviśiṣyāmaḥ | ahaṃ ca te tatra kiṃcid dāpayiṣyaṃ | so tatra tasya kiñcid dāpayitvā vā adāpayitvā vā paścād udyojanaprekṣo evaṃ vadeya ☸ gaccha tvam āyuṣman na me tvayā sārdhaṃ phāsu bhavati kathāya vā niṣadyāya vā, ekasyaiva mama phāsu bhavati kathāya vā niṣadyāya vā | etad eva pratyayaṃ kṛtvā ananyam, imaṃ tasya bhikṣusya udyojanapācattikaṃ |</p>
<h4><span class='add'><a id='pc45'>pācattika 45: antarāyikā (1)</a></span></h4>
<p><a class='ref sc' id='sc134'>SC 134</a> yo puna bhikṣu bhikṣūn evaṃ vadeya | tathāham āyuṣmanto bhagavatā dharmaṃ deśitam ājānāmi yathā ye ime antarāyikā dharmā uktā bhagavatā tān pratisevato nālam antarāyāya | so bhikṣu bhikṣūhi evam asya vacanīyo ☸ mā āyuṣmann evaṃ vada, mā bhagavantam abhyācakṣa asatā durgṛhītena | antarāyikā evāyuṣman dharmāḥ samānā antarāyikā dharmā uktā bhagavatā, alaṃ ca punas tān pratiṣevato antarāyāya | evaṃ ca so bhikṣu bhikṣūhi vucyamāno taṃ vastuṃ pratinissareya ity etaṃ kuśalaṃ | no ca pratinissareya so bhikṣu bhikṣūhi yāvantṛtīyakaṃ samanugrāhitavyo samanubhāṣitavyo tasya vastusya pratinissargāya | yāvantṛtīyakaṃ samanugrāhiyamāṇo vā samanubhāṣiyamāṇo vā taṃ vastuṃ pratinissareya ity etaṃ kuśalaṃ | no ca pratinissareya so bhikṣuḥ samagreṇa saṃghena utkṣipitavyo | imaṃ tasya bhikṣusya utkṣepaṇapācattikaṃ |</p>
<h4><span class='add'><a id='pc46'>pācattika 46: antarāyikā (2)</a></span></h4>
<p><a class='ref sc' id='sc135'>SC 135</a> yo puna bhikṣur jānan bhikṣuṃ tathā utkṣiptaṃ samagreṇa saṃghena dharmeṇa vinayena yathāvādiṃ tathākāriṃ tāṃ pāpikāṃ dṛṣṭiṃ apratinissarantaṃ akṛtānudharmaṃ saṃbhuñjeya vā saṃvaseya vā sahagāraśayyāṃ vā kalpeya pācattikaṃ |</p>
<h4><span class='add'><a id='pc47'>pācattika 47: antarāyikā (3)</a></span></h4>
<p><a class='ref sc' id='sc136'>SC 136</a> śramaṇuddeso pi ced evaṃ vadeya tathāham āyuṣmanto bhagavatā dharmaṃ deśitam ājānāmi yathā ye ime antarāyikā kāmā uktā bhagavatā tān pratisevato nālam antarāyāya | so śramaṇuddeśo bhikṣūhi evam asya vacanīyo ☸ mā āyuṣman cchramaṇuddeśa evaṃ vada, mā bhagavantam abhyācakṣa asattā durgṛhītena | antarāyikā evāyuṣman cchramaṇuddeśa kāmāḥ samānā antarāyikāḥ kāmā uktā bhagavatā | alaṃ ca punas tān pratisevato antarāyāya | evaṃ ca so śramaṇuddeśo bhikṣūhi vucyamāno taṃ vastuṃ pratinissareya ity etaṃ kuśalaṃ | no ca pratinissareya so śramaṇuddeśo bhikṣūhi yāvantṛtīyakaṃ samanugrāhitavyo samanubhāṣitavyo tasya vastusya pratinissargāya yāvantṛtīyakaṃ samanugrāhiyamāṇo vā samanubhāṣiyamāṇo vā taṃ vastuṃ pratinissareya ity etaṃ kuśalaṃ, no ca pratinissareya so śramaṇuddeśo bhikṣūhi nāśayitavyo ☸ adyadagreṇa te āyuṣman śramaṇuddeśa na caiva so bhagavāṃs tathāgato ’rhan samyaksaṃbuddho śāstā vyapadiśitavyo | yaṃ pi ca dāni labhasi bhikṣūhi sārdhaṃ dvirātraṃ vā trirātraṃ vā sahagāraśayyāṃ sāpi te adyadagreṇa nāsti | gaccha naśya cala prapalāhi | yo puna bhikṣur jānan tathānāśitaṃ śramaṇuddeśaṃ yathāvādīṃ tathākāriṃ tāṃ pāpikāṃ dṛṣṭim apratinissarantaṃ akṛtānudharmaṃ upasthāpeya vā upalāpeya vā saṃbhuṃjeya vā saṃvaseya vā sahagāraśayyāṃ vā kalpeya pācattikaṃ |</p>
<h4><span class='add'><a id='pc48'>pācattika 48: akṛtakalpaṃ</a></span></h4>
<p><a class='ref sc' id='sc137'>SC 137</a> navacīvaralābhinā bhikṣuṇā trayāṇāṃ durvarṇīkaraṇānām anyatarānyataraṃ durvaṇīkaraṇam ādayitavyaṃ ☸ nīlaṃ vā kardamaṃ vā kālaśyāmaṃ vā | tato ca bhikṣur anādāya navaṃ cīvaraṃ paribhuṃjeya pācattikaṃ |</p>
<h4><span class='add'><a id='pc49'>pācattika 49: ratanaṃ</a></span></h4>
<p><a class='ref sc' id='sc138'>SC 138</a> yo puna bhikṣur anyatra adhyārāme vā adhyāvasathe vā ratanaṃ vā ratanasaṃmataṃ vā udgṛhṇeya vā udgṛhṇāpeya vā, pācattikaṃ | ākāṃkṣamāṇena bhikṣuṇā ratanaṃ vā ratanasaṃmataṃ vā adhyārāme vā adhyāvasathe vā udgṛhṇitavyaṃ vā udgṛhṇāpayitavyaṃ vā ☸ yasya bhaviṣyati so hariṣyatīti | etad eva pratyayaṃ kṛtvā, ananyam | iyam atra sāmīcī |</p>
<h4><span class='add'><a id='pc50'>pācattika 50: snāna</a></span></h4>
<p><a class='ref sc' id='sc139'>SC 139</a> anvardhamāsaṃ snānam uktaṃ bhagavatā | anyatra samaye pācattikaṃ | tatrāyaṃ samayo ☸ dvyardho māso śeṣo grīṣmāṇāṃ, varṣāṇāṃ ca purimo māso ity ete aḍḍhātīyamāsāḥ, paridāhakālasamayo, adhvānagamanakālasamayo, gilānasamayo, karmasamayo, vātasamayo, vṛṣṭisamayo | ayam atra samayo |</p>
<p class='uddana'><a class='ref sc' id='sc140'>SC 140</a> || uddānam ||<br>
[41] jyotiḥ [42] sahagāra [43] cchandam [44] udyojanā (45–47) trayo ’ntarāyikā [48] akṛtakalpaṃ [49] ratanaṃ [50] snānena || pañcamo vargaḥ ||</p>
<h3><span class='add'>Chapter 6: saprāṇakaṃ</span></h3>
<h4><span class='add'><a id='pc51'>pācattika 51: saprāṇakam</a></span></h4>
<p><a class='ref sc' id='sc141'>SC 141</a> yo puna bhikṣur jānan saprāṇakam udakaṃ paribhuñjeya pācattikaṃ |</p>
<h4><span class='add'><a id='pc52'>pācattika 52: saprāṇakam</a></span></h4>
<p><a class='ref sc' id='sc142'>SC 142</a> yo puna bhikṣu acelakasya vā acelikāya vā parivrājakasya vā parivrājakāye vā svahastaṃ khādanīyaṃ vā bhojanīyaṃ vā dadyāt pācattikaṃ |</p>
<h4><span class='add'><a id='pc53'>pācattika 53: anupakhajjaṃ</a></span></h4>
<p><a class='ref sc' id='sc143'>SC 143</a> yo puna bhikṣur jānan saṃbhojanīye kule anupakhajjāsane niṣadyāṃ kalpeya pācattikaṃ |</p>
<h4><span class='add'><a id='pc54'>pācattika 54: praticchannāsanaṃ</a></span></h4>
<p><a class='ref sc' id='sc144'>SC 144</a> yo puna bhikṣur jānan saṃbhojanīye kule praticchannāsane niṣadyāṃ kalpeya pācattikaṃ |</p>
<h4><span class='add'><a id='pc55'>pācattika 55: senāṃ (1)</a></span></h4>
<p><a class='ref sc' id='sc145'>SC 145</a> yo puna bhikṣur udyuktāṃ senāṃ darśanāya gaccheya pācattikaṃ |</p>
<h4><span class='add'><a id='pc56'>pācattika 56: senāṃ (2)</a></span></h4>
<p><a class='ref sc' id='sc146'>SC 146</a> syāt tasya bhikṣusya kocid eva pratyayo senāyāṃ gamanāya, dvirātraṃ vā trirātraṃ vā tena bhikṣuṇā senāyāṃ vasitavyaṃ | taduttariṃ vaseya pācattikaṃ |</p>
<h4><span class='add'><a id='pc57'>pācattika 57: senāṃ (3)</a></span></h4>
<p><a class='ref sc' id='sc147'>SC 147</a> tatrāpi ca bhikṣu dvirātraṃ vā trirātraṃ vā senāyāṃ vasamāno āyūhikaṃ vā niyūddhikaṃ vā anekavyūhaṃ vā saṃgrāmaśīrṣaṃ vā darśanāya gaccheya pācattikaṃ |</p>
<h4><span class='add'><a id='pc58'>pācattika 58: praharati</a></span></h4>
<p>yo puna bhikṣu bhikṣuṃ prahareya pācattikaṃ |</p>
<h4><span class='add'><a id='pc59'>pācattika 59: talaśaktikā</a></span></h4>
<p><a class='ref sc' id='sc148'>SC 148</a> yo puna bhikṣu bhikṣusya talaśaktikām āvarjeya pācattikaṃ |</p>
<h4><span class='add'><a id='pc60'>pācattika 60: praticchādana</a></span></h4>
<p><a class='ref sc' id='sc149'>SC 149</a> yo puna bhikṣur jānan bhikṣusya duṣṭhullām āpattiṃ kṛtām adhyācīrṇāṃ cchādeya, so na pareṣām āroceya kiṃ ti se mā pare jānantū ti | avadya praticchādane pācattikaṃ |</p>
<p class='uddana'><a class='ref sc' id='sc150'>SC 150</a> || uddānaṃ ||<br>
[51] saprāṇakam [52] acelako [53] anupakhajjaṃ [54] praticchannāsanaṃ (55–57) trayaṃ senāyāṃ [58] praharati [59] talaśaktikā [60] praticchādanena || ṣaṣṭho vargaḥ ||</p>
<h3><span class='add'>Chapter 7: sañcintya</span></h3>
<h4><span class='add'><a id='pc61'>pācattika 61: saṃcintya</a></span></h4>
<p><a class='ref sc' id='sc151'>SC 151</a> yo puna bhikṣuḥ saṃcintya tiryagyonigataṃ prāṇinaṃ jīvitād vyaparopeya pācattikaṃ |</p>
<h4><span class='add'><a id='pc62'>pācattika 62: kaukṛtyam</a></span></h4>
<p><a class='ref sc' id='sc152'>SC 152</a> yo puna bhikṣu bhikṣusya saṃcintya kaukṛtyam upasaṃhareya kiṃ ti se muhūrtaṃ pi aphāsu bhavatū ti pācattikaṃ |</p>
<h4><span class='add'><a id='pc63'>pācattika 63: apratyuddharitvā</a></span></h4>
<p><a class='ref sc' id='sc153'>SC 153</a> yo puna bhikṣu bhikṣusya vā bhikṣuṇīye vā śrāmaṇerasya vā śrāmaṇerīye vā śikṣamāṇāye vā cīvaraṃ datvā apratyuddhareya paribhuṃjeya, apratyuddhāraparibhoge pācattikaṃ |</p>
<h4><span class='add'><a id='pc64'>pācattika 64: apaniheya</a></span></h4>
<p><a class='ref sc' id='sc154'>SC 154</a> yo puna bhikṣu bhikṣusya pātraṃ vā cīvaraṃ vā niṣīdanaṃ vā sūcīvigrahaṃ vā apaniheya vā apanihāpeya vā antamaśato hāsyārthaṃ pi pācattikaṃ |</p>
<h4><span class='add'><a id='pc65'>pācattika 65: bhīṣeya</a></span></h4>
<p>yo puna bhikṣur bhikṣuṃ bhīṣeya pācattikam |</p>
<h4><span class='add'><a id='pc66'>pācattika 66: udaka</a></span></h4>
<p>udakahastasaṃmardanāt pācattikaṃ |</p>
<h4><span class='add'><a id='pc67'>pācattika 67: aṅguli</a></span></h4>
<p>aṅgulipratodanake pācattikaṃ |</p>
<h4><span class='add'><a id='pc68'>pācattika 68: saṃvidhāya</a></span></h4>
<p><a class='ref sc' id='sc155'>SC 155</a> yo puna bhikṣu mātṛgrāmeṇa sārdhaṃ saṃvidhāya adhvānamārgaṃ pratipadyeya antamaśato grāmāntaraṃ pi pācattikaṃ |</p>
<h4><span class='add'><a id='pc69'>pācattika 69: sahagāra</a></span></h4>
<p><a class='ref sc' id='sc156'>SC 156</a> yo puna bhikṣu mātṛgrāmeṇa sārdhaṃ sahagāraśayyāṃ kalpeya pācattikaṃ |</p>
<h4><span class='add'><a id='pc70'>pācattika 70: niṣadyā</a></span></h4>
<p><a class='ref sc' id='sc157'>SC 157</a> yo puna bhikṣu mātṛgrāmeṇa sārdhaṃ eko ekāya raho niṣadyāṃ kalpeya pācattikaṃ |</p>
<p class='uddana'><a class='ref sc' id='sc158'>SC 158</a> || uddānam ||<br>
[61] saṃcintya [62] kaukṛtyam [63] apratyuddharitvā [64] apaniheya | [65] bhīṣeya [66] udaka [67] aṅguli [68] saṃvidhāya [69] sahagāra [70] niṣadyāya || saptamo vargaḥ ||</p>
<h3><span class='add'>Chapter 8: ūnaviṃśati</span></h3>
<h4><span class='add'><a id='pc71'>pācattika 71: ūnaviṃśati</a></span></h4>
<p><a class='ref sc' id='sc159'>SC 159</a> yo puna bhikṣur jānan ūnaviṃśativarṣapudgalaṃ bhikṣubhāvāya upasaṃpādeya, so ca pudgalo anupasaṃpanno, te ca bhikṣū gārhyāṃ, imaṃ teṣāṃ bhikṣūṇāṃ garhaṇapācattikaṃ |</p>
<h4><span class='add'><a id='pc72'>pācattika 72: stainyasārtho</a></span></h4>
<p><a class='ref sc' id='sc160'>SC 160</a> yo puna bhikṣur jānan stainyasārthena sārdhaṃ saṃvidhāya adhvānamārgaṃ pratipadyeya antamaśato grāmāntaraṃ pi pācattikaṃ |</p>
<h4><span class='add'><a id='pc73'>pācattika 73: pṛthivī</a></span></h4>
<p><a class='ref sc' id='sc161'>SC 161</a> yo puna bhikṣuḥ svahastaṃ pṛthivīṃ khaneya vā khanāpeya vā antamaśato iha khanehīti vā vadeya pācattikaṃ |</p>
<h4><span class='add'><a id='pc74'>pācattika 74: pravāraṇā</a></span></h4>
<p><a class='ref sc' id='sc162'>SC 162</a> cāturmāsikā bhikṣuṇā pratyekapravāraṇā sādayitavyā | taduttariṃ sādiyeya, anyatra punaḥ pravāraṇe, anyatra yāvajjīvikāye pācattikaṃ |</p>
<h4><span class='add'><a id='pc75'>pācattika 75: na śikṣiṣyaṃ</a></span></h4>
<p><a class='ref sc' id='sc163'>SC 163</a> yo puna bhikṣu bhikṣūhi evaṃ vucyamāno ☸ imehi te āyuṣman pañcahi āpattikāyehi anadhyāvācāya śikṣā karaṇīyeti, so bhikṣu tān bhikṣūn evaṃ vadeya ☸ na yāvad aham āyuṣmantānāṃ vacanena śikṣiṣyaṃ yāvad ahaṃ na drakṣyāmi sthavirān bhikṣūn sūtradharān vinayadharān mātṛkādharān madhyamān bhikṣūn sūtradharān vinayadharān mātṛkādharān, navakān bhikṣūn sūtradharān vinayadharān mātṛkādharān | tāṃs tāvad aham upasaṃkramya paripṛcchiṣyaṃ paripraśnīkariṣyaṃ ti, pācattikaṃ | śikṣākāmena bhikṣuṇā ājñātavyam upalakṣayitavyaṃ upadhārayitavyaṃ ||</p>
<h4><span class='add'><a id='pc76'>pācattika 76: madyapānam</a></span></h4>
<p>surāmaireyamadya<span class='supplied'>pānaṃ</span> pācattikaṃ |</p>
<h4><span class='add'><a id='pc77'>pācattika 77: anādaryam</a></span></h4>
<p>bhikṣunādarye pācattikaṃ |</p>
<h4><span class='add'><a id='pc78'>pācattika 78: upaśrotra</a></span></h4>
<p><a class='ref sc' id='sc164'>SC 164</a> yo puna bhikṣu bhikṣūhi kalahajātehi bhaṇḍanajātehi vigrahavivādāpannehi viharantehi upaśrotrasthāne tiṣṭheya ☸ yaṃ ete vadiṣyanti taṃ paścād upasaṃhariṣyāmīti | etad eva pratyayaṃ kṛtvā, ananyam, imaṃ tasya bhikṣusya upaśrotrasthāne pācattikaṃ |</p>
<h4><span class='add'><a id='pc79'>pācattika 79: viniścaya</a></span></h4>
<p><a class='ref sc' id='sc165'>SC 165</a> yo puna bhikṣuḥ saṃghe viniścayakathāhi vartamānāhi utthāyāsanāt prakrameya santaṃ bhikṣum anāmantrayitvā, anyatra tathārūpe atyāyike karaṇīye pācattikaṃ |</p>
<h4><span class='add'><a id='pc80'>pācattika 80: āraṇyaka</a></span></h4>
<p><a class='ref sc' id='sc166'>SC 166</a> yo puna bhikṣu āraṇyake śayyāsane viharanto vikāle grāmaṃ praviśeya santaṃ bhikṣum anāmantrayitvā, anyatra tathārūpe atyāyike karaṇīye pācattikaṃ |</p>
<p class='uddana'><a class='ref sc' id='sc167'>SC 167</a> || uddānaṃ ||<br>
[71] ūnaviṃśati [72] stainyasārtho [73] pṛthivī [74] pravāraṇā [75] na śikṣiṣyaṃ [76] madyapānam [77] anādaryam [78] upaśrotra [79] viniścaya [80] āraṇyakena || aṣṭamo vargaḥ ||</p>
<h3><span class='add'>Chapter 9: sabhaktaka</span></h3>
<h4><span class='add'><a id='pc81'>pācattika 81: sabhakto</a></span></h4>
<p><a class='ref sc' id='sc168'>SC 168</a> yo puna bhikṣu sabhakto samāno purebhaktaṃ paścādbhaktaṃ vā kuleṣu cāritram āpadyeya santaṃ bhikṣum anāmantrayitvā, anyatra samaye pācattikaṃ | tatrāyam samayo ☸ cīvaradānakālasamayo | ayam atra samayaḥ |</p>
<h4><span class='add'><a id='pc82'>pācattika 82: rājño</a></span></h4>
<p><a class='ref sc' id='sc169'>SC 169</a> yo puna bhikṣu rājñaḥ kṣatriyasya mūrdhābhiṣiktasya janapadasthāmavīryaprāptasya antaḥpuraṃ praviśeyāniṣkrānte rājāne, aniṣkrānte antaḥpure, anirgatehi ratanehi antamaśato indrakīlaṃ pi atikrameya pācattikaṃ |</p>
<h4><span class='add'><a id='pc83'>pācattika 83: sūcī gṛhaṃ</a></span></h4>
<p><a class='ref sc' id='sc170'>SC 170</a> yo puna bhikṣu dantamayaṃ vā asthimayaṃ vā śṛṅgamayaṃ vā suvarṇamayaṃ vā rūpyamayaṃ vā ratanamayaṃ vā sūcīvigrahaṃ kārāpeya bhedanapācattikaṃ |</p>
<h4><span class='add'><a id='pc84'>pācattika 84: mañca</a></span></h4>
<p><a class='ref sc' id='sc171'>SC 171</a> mañcaṃ vā pīṭhaṃ vā bhikṣuṇā kārāpayamāṇena sugatāṣṭāṅgulapramāṇāḥ pādakāḥ kārāpayitavyāḥ anyatrāṭṭanīye, taduttariṃ kārāpeya cchedanapācattikaṃ |</p>
<h4><span class='add'><a id='pc85'>pācattika 85: tūla</a></span></h4>
<p><a class='ref sc' id='sc172'>SC 172</a> yo puna bhikṣuḥ tūlasaṃstṛte mañce vā pīṭhe vā abhiniṣīdeya vā abhi<span class='supplied'>ni</span>padyeya vā uddālanapācattikaṃ |</p>
<h4><span class='add'><a id='pc86'>pācattika 86: niṣīdanaṃ</a></span></h4>
<p><a class='ref sc' id='sc173'>SC 173</a> niṣīdanaṃ bhikṣuṇā kārāpayamāṇena prāmāṇikaṃ kārāpayitavyaṃ | tatredaṃ pramāṇaṃ ☸ dīrghaśo dve vitastīyo sugatavitastinā tiryag dvyardham anyatra daśavitastikaṃ | taduttariṃ kārāpeya cchedanapācattikaṃ |</p>
<h4><span class='add'><a id='pc87'>pācattika 87: kaṇḍū</a></span></h4>
<p><a class='ref sc' id='sc174'>SC 174</a> kaṇḍūpraticchādanaṃ bhikṣuṇā kārāpayamāṇena prāmāṇikaṃ kārāpayitavyaṃ | tatredaṃ pramāṇaṃ ☸ dīrghaśo catvāri vitastīyo sugatavitastinā, tiryag dve | taduttariṃ kārāpeya cchedanapācattikaṃ |</p>
<h4><span class='add'><a id='pc88'>pācattika 88: varṣāśāṭikā</a></span></h4>
<p><a class='ref sc' id='sc175'>SC 175</a> varṣāśāṭikā bhikṣuṇā kārāpayamāṇena prāmāṇikā kārāpayitavyā | tatredaṃ pramāṇaṃ ☸ dīrghaśo ṣaḍvitastīyo sugatavitastinā, tiryag aḍḍhatīyaṃ | taduttariṃ kārāpeya cchedanapācattikaṃ |</p>
<h4><span class='add'><a id='pc89'>pācattika 89: sugatacīvaram</a></span></h4>
<p><a class='ref sc' id='sc176'>SC 176</a> yo puna bhikṣuḥ sugatacīvarapramāṇaṃ cīvaraṃ kārāpeya ☸ kiñca tasya bhagavato tathāgatasyārhataḥ samyaksaṃbuddhasya sugatasya sugatacīvarapramāṇaṃ? dirghaśo nava vitastīyo sugatavitastinā, tiryak ṣaṭ | idaṃ tasya bhagavato tathāgatasyārhataḥ samyaksaṃbuddhasya sugatasya sugatacīvarapramāṇaṃ | tato vā punar uttariṃ kārāpeya cchedanapācattikaṃ |</p>
<h4><span class='add'><a id='pc90'>pācattika 90: abhyākhyānaṃ</a></span></h4>
<p><a class='ref sc' id='sc177'>SC 177</a> yo puna bhikṣu bhikṣusya duṣṭo doṣāt kupito anāttamano amūlakena saṃghātiśeṣeṇa dharmeṇānudhvaṃseya pācattikaṃ |</p>
<h4><span class='add'><a id='pc91'>pācattika 91: pariṇāmanam</a></span></h4>
<p><a class='ref sc' id='sc178'>SC 178</a> yo puna bhikṣur jānan sāṃghikaṃ lābhaṃ saṃghe pariṇataṃ pudgalo pudgalasya pariṇāmeya pācattikaṃ |</p>
<h4><span class='add'><a id='pc92'>pācattika 92: ajñānaka</a></span></h4>
<p><a class='ref sc' id='sc179'>SC 179</a> yo puna bhikṣur anvardhamāsaṃ sūtre prātimokṣe uddiśyamāne evaṃ vadeya ☸ adya punar ahaṃ jānāmi, idānīṃ punar ahaṃ jānāmi ☸ ayaṃ pi dharmo sūtrāgato sūtraparyāpanno anvardhamāsaṃ sūtre prātimokṣe uddeśam āgacchati | yāvad ahaṃ na jānāmi tāvan nāstītthaṃ mahyam āpattir jāneṃsu ca te bhikṣu taṃ bhikṣuṃ sakṛd dvikkhuto trikkhuto āgatapūrvaṃ pi sanniṣaṇṇapūrvaṃ pi, kaḥ punar vādo bahuśo | nāsti kho punas tasya bhikṣusya ajñānena muktiḥ | atha khu yāṃ pi ca so bhikṣur āpattim āpanno tāṃ kṣipram eva yathādharmmaṃ yathāvinayaṃ kārāpayitavyo, uttariṃ ca saṃmoham āpādayitavyo | tasya te āyuṣman lābhā durlabdhā yas tvaṃ anvardhamāsaṃ sūtre prātimokṣe uddiśyamāne nāsthīkṛtvā na manasikṛtvā na sarvacetasā samanvāhṛtya avahitaśroto satkṛtya dharmaṃ śṛṇoṣīti | imaṃ tasya bhikṣusya saṃmohapācattikaṃ |</p>
<p class='uddana'><a class='ref sc' id='sc180'>SC 180</a> || uddānam ||<br>
[81] sabhakto [82] rājño [83] sūcī gṛhaṃ [84] mañca [85] tūla [86] niṣīdanaṃ | [87] kaṇḍū [88] varṣāśāṭikā [89] sugatacīvaram [90] abhyākhyānaṃ [91] pariṇāmanam [92] ajñānakena || navamo vargaḥ ||</p>
<p class='uddana'><a class='ref sc' id='sc181'>SC 181</a> || vargāṇām uddānaṃ ||<br>
[1] mṛṣā [2] bījaṃ [3] asaṃmato [4] ekāhaparamo | [5] jyoti [6] saprāṇakaṃ [7] sañcintya [8] ūnaviṃśati [9] sabhaktakena navamaḥ |</p>
<p><a class='ref sc' id='sc182'>SC 182</a> uddiṣṭāḥ kho punar āyuṣmanto dvānavati śuddhapācattikā dharmāḥ | tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='pd'>4 prātideśanikā rules</a></span></h2>
<p><a class='ref sc' id='sc183'>SC 183</a> ime kho punar āyuṣmanto catvāraḥ prātideśanikā dharmā anvardhamāsaṃ sūtre prātimokṣe uddeśam āgacchanti ☸</p>
<h4><span class='add'><a id='pd1'>prātideśanika 1:</a></span></h4>
<p><a class='ref sc' id='sc184'>SC 184</a> yo puna bhikṣu āraṇyake śayanāsane viharanto pūrve apratisaṃveditaṃ bahirdhā apratigṛhītaṃ, antovāsavastusminn agilāno svahastaṃ khādanīyaṃ vā bhojanīyaṃ vā pratigṛhṇitvā khādeya vā bhuñjeya vā bhuktāvinā tena bhikṣuṇā pratideśayitavyaṃ ☸ asaṃpreyaṃ me āyuṣman gārhyaṃ prātideśanikaṃ dharmam āpanno | taṃ dharmaṃ pratideśayāmi | ayaṃ dharmo prātideśaniko ||</p>
<h4><span class='add'><a id='pd2'>prātideśanika 2:</a></span></h4>
<p><a class='ref sc' id='sc185'>SC 185</a> yo puna bhikṣur anyātikāye bhikṣuṇīye antaragṛhaṃ praviṣṭāye agilāno svahastaṃ khādanīyaṃ vā bhojanīyaṃ vā pratigṛhṇitvā khādeya vā bhuṃjeya vā bhuktāvinā tena bhikṣuṇā pratideśayitavyaṃ ☸ asaṃpreyaṃ me āyuṣman gārhyaṃ prātideśanikaṃ dharmam āpanno | taṃ dharmmaṃ pratideśayāmi | ayaṃ pi dharmo prātideśaniko |</p>
<h4><span class='add'><a id='pd3'>prātideśanika 3:</a></span></h4>
<p><a class='ref sc' id='sc186'>SC 186</a> bhikṣu kho punar antaragṛhe nimantritakā bhuñjanti | tatra ca bhikṣuṇī viśvāsamānarūpā sthitā bhavati | sā evam āha ☸ iha odanaṃ dehi, iha sūpaṃ dehi, iha vyañjanaṃ dehīti vā vadeya | sarvehi tehi bhikṣuhi sā bhikṣuṇī evam asya vacanīyā ☸ āgamaya tāva tvaṃ bhagini yāvad bhikṣū bhuñjantīti | ekabhikṣū pi ca tāṃ bhikṣuṇīṃ neva vadeya ☸ āgamaya tāva tvaṃ bhagini yāvad bhikṣū bhuñjantīti, bhuktāvīhi tehi bhikṣūhi pratideśayitavyaṃ ☸ asaṃpreyaṃ me āyuṣman gārhyaṃ prātideśanikaṃ dharmam āpanno | taṃ dharmaṃ pratideśayāmi | ayaṃ pi dharmo prātideśaniko ||</p>
<h4><span class='add'><a id='pd4'>prātideśanika 4:</a></span></h4>
<p><a class='ref sc' id='sc187'>SC 187</a> yāni kho punar imāni śaikṣasaṃmatāni kulāni bhavanti tatra ca bhikṣuḥ pūrve apravārito upasaṃkramitvā svahastaṃ khādanīyaṃ vā bhojanīyaṃ vā pratigṛhṇitvā khādeya vā bhuñjeya vā bhuktāvinā tena bhikṣuṇā pratideśayitavyaṃ ☸ asaṃpreyaṃ me āyuṣman gārhyaṃ prātideśanikaṃ dharmam āpanno | taṃ dharmaṃ pratideśayāmi | ayaṃ pi dharmo prātideśaniko ||</p>
<p class='uddana'><a class='ref sc' id='sc188'>SC 188</a> || uddānam ||<br>
[1] āraṇyakam [2] antaragṛhe [3] bhikṣū ca nimantritakāḥ [4] śaikṣasaṃmatena caturthaḥ ||</p>
<p><a class='ref sc' id='sc189'>SC 189</a> uddiṣṭāḥ kho punar āyuṣmanto catvāraḥ prātideśanikā dharmāḥ | tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='sk'>67 śaikṣa rules</a></span></h2>
<p><a class='ref sc' id='sc190'>SC 190</a> ime kho punar āyuṣmanto sātirekapañcāśac chaikṣā dharmā anvardhamāsaṃ sūtre prātimokṣe uddeśam āgacchanti ☸</p>
<h3><span class='add'>Chapter 1</span></h3>
<h4><span class='add'><a id='sk1'>śaikṣa 1:</a></span></h4>
<p><a class='ref sc' id='sc191'>SC 191</a> parimaṇḍalaṃ nivasanaṃ nivāsayiṣyāmīti śikṣā karaṇīyā |</p>
<h4><span class='add'><a id='sk2'>śaikṣa 2:</a></span></h4>
<p><a class='ref sc' id='sc192'>SC 192</a> parimaṇḍalaṃ cīvaraṃ prāvariṣyāmīti śikṣā karaṇīyā |</p>
<h4><span class='add'><a id='sk3'>śaikṣa 3:</a></span></h4>
<p><a class='ref sc' id='sc193'>SC 193</a> susaṃvṛto antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk4'>śaikṣa 4:</a></span></h4>
<p><a class='ref sc' id='sc194'>SC 194</a> na utkṣiptacakṣur antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk5'>śaikṣa 5:</a></span></h4>
<p><a class='ref sc' id='sc195'>SC 195</a> alpaśabdo antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk6'>śaikṣa 6:</a></span></h4>
<p><a class='ref sc' id='sc196'>SC 196</a> na uccagghikāya antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk7'>śaikṣa 7:</a></span></h4>
<p><a class='ref sc' id='sc197'>SC 197</a> na oguṇṭhikāya antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk8'>śaikṣa 8:</a></span></h4>
<p><a class='ref sc' id='sc198'>SC 198</a> na utkṣiptikāya antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk9'>śaikṣa 9:</a></span></h4>
<p><a class='ref sc' id='sc199'>SC 199</a> na utkuṭukāya antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk10'>śaikṣa 10:</a></span></h4>
<p><a class='ref sc' id='sc200'>SC 200</a> na khambhakṛto antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk11'>śaikṣa 11:</a></span></h4>
<p><a class='ref sc' id='sc201'>SC 201</a> na kāyapracālakam antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk12'>śaikṣa 12:</a></span></h4>
<p><a class='ref sc' id='sc202'>SC 202</a> na śīrṣapracālakam antaragṛham upasaṃkramiṣyāmīti śikṣā karaṇīyā |</p>
<h4><span class='add'><a id='sk13'>śaikṣa 13:</a></span></h4>
<p><a class='ref sc' id='sc203'>SC 203</a> na bāhuvikṣepakam antaragṛham upasaṃkramiṣyāmīti śikṣā karaṇīyā |</p>
<p class='uddana'><a class='ref sc' id='sc204'>SC 204</a> || uddānam ||<br>
[1] nivasanaṃ [2] prāvaraṇaṃ [3] susaṃvṛto [4] cakṣuḥ [5] śabda [6] noccagghikā [7] na oguṇṭhikā [8] notkṣiptikā [9] na utkuṭukā [10] na khambha [11] na kāya [12] na śīrṣa [13] na bāhukena || prathamo vargaḥ ||</p>
<h3><span class='add'>Chapter 2</span></h3>
<h4><span class='add'><a id='sk14'>śaikṣa 14:</a></span></h4>
<p><a class='ref sc' id='sc205'>SC 205</a> susaṃvṛto antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk15'>śaikṣa 15:</a></span></h4>
<p><a class='ref sc' id='sc206'>SC 206</a> na utkṣiptacakṣu antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk16'>śaikṣa 16:</a></span></h4>
<p><a class='ref sc' id='sc207'>SC 207</a> alpaśabdo antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk17'>śaikṣa 17:</a></span></h4>
<p><a class='ref sc' id='sc208'>SC 208</a> na uccagghikāya antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk18'>śaikṣa 18:</a></span></h4>
<p><a class='ref sc' id='sc209'>SC 209</a> na oguṇṭhikāya antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk19'>śaikṣa 19:</a></span></h4>
<p><a class='ref sc' id='sc210'>SC 210</a> na utkṣiptikāya antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk20'>śaikṣa 20:</a></span></h4>
<p><a class='ref sc' id='sc211'>SC 211</a> na osaktikāya antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk21'>śaikṣa 21:</a></span></h4>
<p><a class='ref sc' id='sc212'>SC 212</a> na pallatthikāya antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk22'>śaikṣa 22:</a></span></h4>
<p><a class='ref sc' id='sc213'>SC 213</a> na khambhakṛto antaragṛhe niṣīdiṣyāmīti śikṣā karaṇīyā |</p>
<h4><span class='add'><a id='sk23'>śaikṣa 23:</a></span></h4>
<p><a class='ref sc' id='sc214'>SC 214</a> na antaragṛhe niṣaṇṇo hastakaukṛtyaṃ pādakaukṛtyaṃ vā kariṣyāmīti śikṣā karaṇīyā |</p>
<p class='uddana'><a class='ref sc' id='sc215'>SC 215</a> || uddānaṃ ||<br>
[14] susaṃvṛto [15] cakṣuḥ [16] śabda [17] noccagghikā [18] na oguṇṭhikā [19] notkṣiptikā [20] nosaktikā [21] na pallatthikā [22] na khambha [23] na hastapādakaukṛtyena || dvitīyo vargaḥ ||</p>
<h3><span class='add'>Chapter 3</span></h3>
<h4><span class='add'><a id='sk24'>śaikṣa 24:</a></span></h4>
<p><a class='ref sc' id='sc216'>SC 216</a> satkṛtya piṇḍapātaṃ pratigṛhṇiṣyāmīti śikṣā karaṇīyā |</p>
<h4><span class='add'><a id='sk25'>śaikṣa 25:</a></span></h4>
<p><a class='ref sc' id='sc217'>SC 217</a> samasūpaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk26'>śaikṣa 26:</a></span></h4>
<p><a class='ref sc' id='sc218'>SC 218</a> na stūpakārakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk27'>śaikṣa 27:</a></span></h4>
<p><a class='ref sc' id='sc219'>SC 219</a> nāvakīrṇakārakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk28'>śaikṣa 28:</a></span></h4>
<p><a class='ref sc' id='sc220'>SC 220</a> nāvagaṇḍakārakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk29'>śaikṣa 29:</a></span></h4>
<p><a class='ref sc' id='sc221'>SC 221</a> na jihvānicārakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk30'>śaikṣa 30:</a></span></h4>
<p><a class='ref sc' id='sc222'>SC 222</a> nātimahantehi kavaḍehi piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk31'>śaikṣa 31:</a></span></h4>
<p><a class='ref sc' id='sc223'>SC 223</a> nānāgate kavaḍe mukhadvāraṃ vivariṣyāmīti śikṣā karaṇīyā |</p>
<h4><span class='add'><a id='sk32'>śaikṣa 32:</a></span></h4>
<p><a class='ref sc' id='sc224'>SC 224</a> na kavaḍotkṣepakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk33'>śaikṣa 33:</a></span></h4>
<p><a class='ref sc' id='sc225'>SC 225</a> na kavaḍacchedakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk34'>śaikṣa 34:</a></span></h4>
<p><a class='ref sc' id='sc226'>SC 226</a> na sakavaḍena mukhena vācaṃ bhāṣiṣyamīti śikṣā karaṇīyā |</p>
<p class='uddana'><a class='ref sc' id='sc227'>SC 227</a> || uddānaṃ ||<br>
[24] satkṛtya [25] samasūpa [26] na stūpa [27] nāvakīrṇa [28] nāvagaṇḍa [29] na jihvā [30] nātimahantaṃ [31] nānāgataṃ [32] na kavaḍotkṣepaka [33] na kavaḍacchedaka [34] na sakavaḍena mukhena vācaṃ || tṛtīyo vargaḥ ||</p>
<h3><span class='add'>Chapter 4</span></h3>
<h4><span class='add'><a id='sk35'>śaikṣa 35:</a></span></h4>
<p><a class='ref sc' id='sc228'>SC 228</a> na pātranirlehakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk36'>śaikṣa 36:</a></span></h4>
<p><a class='ref sc' id='sc229'>SC 229</a> na hastanirlehakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk37'>śaikṣa 37:</a></span></h4>
<p><a class='ref sc' id='sc230'>SC 230</a> nāṅgulinirlehakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk38'>śaikṣa 38:</a></span></h4>
<p><a class='ref sc' id='sc231'>SC 231</a> na cuccukāraṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk39'>śaikṣa 39:</a></span></h4>
<p><a class='ref sc' id='sc232'>SC 232</a> na surusurukāraṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk40'>śaikṣa 40:</a></span></h4>
<p><a class='ref sc' id='sc233'>SC 233</a> na gulugulukārakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk41'>śaikṣa 41:</a></span></h4>
<p><a class='ref sc' id='sc234'>SC 234</a> na <span class='var' title='hastanirdhūtakaṃ'>hastanirdhūnakaṃ</span> piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk42'>śaikṣa 42:</a></span></h4>
<p><a class='ref sc' id='sc235'>SC 235</a> na sitthāpakārakaṃ piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk43'>śaikṣa 43:</a></span></h4>
<p><a class='ref sc' id='sc236'>SC 236</a> nātivelaṃ parasya pātraṃ nidhyāyiṣyāmi odhyāyanakarmatām upādāyeti śikṣā karaṇīyā |</p>
<h4><span class='add'><a id='sk44'>śaikṣa 44:</a></span></h4>
<p><a class='ref sc' id='sc237'>SC 237</a> na pātrasaṃjñī piṇḍapātaṃ pari<span class='supplied'>bhuṃji</span>ṣyāmīti śikṣā karaṇīyā |</p>
<h4><span class='add'><a id='sk45'>śaikṣa 45:</a></span></h4>
<p><a class='ref sc' id='sc238'>SC 238</a> na agilāno odanaṃ vā sūpaṃ vā vyañjanaṃ vā ātmārthāya kulehi vijñāpetvā vā vijñāpāyetvā vā piṇḍapātaṃ paribhuṃjiṣyāmīti śikṣā karaṇīyā |</p>
<h4><span class='add'><a id='sk46'>śaikṣa 46:</a></span></h4>
<p><a class='ref sc' id='sc239'>SC 239</a> na dinnadinnāni vyaṃjanāni odanena pracchādayiṣyāmi bhūyo āgamanakarmatām upādāyeti śikṣā karaṇīyā |</p>
<h4><span class='add'><a id='sk47'>śaikṣa 47:</a></span></h4>
<p><a class='ref sc' id='sc240'>SC 240</a> na sasitthaṃ pātrodakaṃ pṛthivyāṃ niṣiñciṣyāmīti śikṣā karaṇīyā |</p>
<h4><span class='add'><a id='sk48'>śaikṣa 48:</a></span></h4>
<p><a class='ref sc' id='sc241'>SC 241</a> na sasitthena pāṇinā pānīyasthālakaṃ pratigṛhṇiṣyāmīti śikṣā karaṇīyā |</p>
<p class='uddana'><a class='ref sc' id='sc242'>SC 242</a> || uddānam ||<br>
(35–7) trayo nirlehāḥ [38] cuccu [39] surusuru [40] na gulugulu [41] na hasta [42] na sittha [43] na odhyāyana [44] na pātrasaṃjñī [45] vijñaptiḥ [46] cchādayati [47] pātrodaka [48] sasitthena || caturtho vargaḥ ||</p>
<h3><span class='add'>Chapter 5</span></h3>
<h4><span class='add'><a id='sk49'>śaikṣa 49:</a></span></h4>
<p><a class='ref sc' id='sc243'>SC 243</a> na sthito niṣaṇṇasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk50'>śaikṣa 50:</a></span></h4>
<p><a class='ref sc' id='sc244'>SC 244</a> na niṣaṇṇo niṣaṇṇasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk51'>śaikṣa 51:</a></span></h4>
<p><a class='ref sc' id='sc245'>SC 245</a> na nīcāsane niṣaṇṇo uccāsane niṣaṇṇasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk52'>śaikṣa 52:</a></span></h4>
<p><a class='ref sc' id='sc246'>SC 246</a> na upānahārūḍhasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk53'>śaikṣa 53:</a></span></h4>
<p><a class='ref sc' id='sc247'>SC 247</a> na pādukārūḍhasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk54'>śaikṣa 54:</a></span></h4>
<p><a class='ref sc' id='sc248'>SC 248</a> na oguṇṭhikākṛtasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk55'>śaikṣa 55:</a></span></h4>
<p><a class='ref sc' id='sc249'>SC 249</a> na saṃmukhāveṣṭitasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk56'>śaikṣa 56:</a></span></h4>
<p><a class='ref sc' id='sc250'>SC 250</a> na osaktikāya niṣaṇṇasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk57'>śaikṣa 57:</a></span></h4>
<p><a class='ref sc' id='sc251'>SC 251</a> na pallatthikāya niṣaṇṇasya agilānasya dharmaṃ deśayiṣyāmīti śikṣā karaṇīyā |</p>
<p class='uddana'><a class='ref sc' id='sc252'>SC 252</a> || uddānam ||<br>
[49] na sthito [50] na niṣaṇṇo [51] uccāsana [52] upānaha [53] pādukā [54] oguṇṭhikā [55] na saṃmukha [56] na osaktikā [57] na pallatthikāya || pañcamo vargaḥ |</p>
<h3><span class='add'>Chapter 6</span></h3>
<h4><span class='add'><a id='sk58'>śaikṣa 58:</a></span></h4>
<p><a class='ref sc' id='sc253'>SC 253</a> na śastrapāṇisya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk59'>śaikṣa 59:</a></span></h4>
<p><a class='ref sc' id='sc254'>SC 254</a> nāyudhapāṇisya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk60'>śaikṣa 60:</a></span></h4>
<p><a class='ref sc' id='sc255'>SC 255</a> na daṇḍapāṇisya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk61'>śaikṣa 61:</a></span></h4>
<p><a class='ref sc' id='sc256'>SC 256</a> na cchatrapāṇisya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk62'>śaikṣa 62:</a></span></h4>
<p><a class='ref sc' id='sc257'>SC 257</a> na utpathena gacchanto pathena gacchantasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk63'>śaikṣa 63:</a></span></h4>
<p><a class='ref sc' id='sc258'>SC 258</a> na pṛṣṭhato gacchanto purato gacchantasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk64'>śaikṣa 64:</a></span></h4>
<p><a class='ref sc' id='sc259'>SC 259</a> na pādena gacchanto yānena gacchantasya agilānasya dharmaṃ deśayiṣyāmīti śikṣā karaṇīyā |</p>
<h4><span class='add'><a id='sk65'>śaikṣa 65:</a></span></h4>
<p><a class='ref sc' id='sc260'>SC 260</a> na harite tṛṇe uccāraṃ vā prasrāvaṃ vā kheṭaṃ vā siṃhāṇaṃ vā agilāno kariṣyāmīti śikṣā karaṇīyā |</p>
<h4><span class='add'><a id='sk66'>śaikṣa 66:</a></span></h4>
<p><a class='ref sc' id='sc261'>SC 261</a> na udake uccāraṃ vā prasrāvaṃ vā kheṭaṃ vā siṃhāṇakaṃ vā agilāno kariṣyāmīti śikṣā karaṇīyā |</p>
<h4><span class='add'><a id='sk67'>śaikṣa 67:</a></span></h4>
<p><a class='ref sc' id='sc262'>SC 262</a> na sthito uccāraṃ vā prasrāvaṃ vā agilāno kariṣyāmīti śikṣā karaṇīyā |</p>
<p class='uddana'><a class='ref sc' id='sc263'>SC 263</a> || uddānam ||<br>
(58–59) na śastrāyudha [60] daṇḍa [61] cchatra [62] utpatha [63] pṛṣṭhato [64] yānaṃ [65] haritaṃ [66] udaka [67] sthitena | ṣaṣṭho vargaḥ ||</p>
<p><a class='ref sc' id='sc264'>SC 264</a> uddiṣṭāḥ kho punar āyuṣmanto sātirekapañcāśac chaikṣā dharmāḥ | tatrāyuṣmanto pṛcchāmi kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='as'>7 adhikaraṇaśamatha</a></span></h2>
<p><a class='ref sc' id='sc265'>SC 265</a> ime kho punar āyuṣmanto sapta adhikaraṇasamathā dharmā anvardhamāsaṃ sūtre prātimokṣe uddeśam āgacchanti ye utpannotpannānām adhikaraṇānāṃ śamathāya vyapaśamathāya saṃvartante | sayyathīdaṃ ☸</p>
<h4><span class='add'><a id='as1'>adhikaraṇaśamatha 1:</a></span></h4>
<p>saṃmukhavinayo śamatho |</p>
<h4><span class='add'><a id='as2'>adhikaraṇaśamatha 2:</a></span></h4>
<p>smṛtivinayo śamatho |</p>
<h4><span class='add'><a id='as3'>adhikaraṇaśamatha 3:</a></span></h4>
<p>amūḍhavinayo śamatho |</p>
<h4><span class='add'><a id='as4'>adhikaraṇaśamatha 4:</a></span></h4>
<p>pratijñākārako śamatho |</p>
<h4><span class='add'><a id='as5'>adhikaraṇaśamatha 5:</a></span></h4>
<p>tasya pāpeyasiko śamatho |</p>
<h4><span class='add'><a id='as6'>adhikaraṇaśamatha 6:</a></span></h4>
<p>yo bhūyasiko śamatho |</p>
<h4><span class='add'><a id='as7'>adhikaraṇaśamatha 7:</a></span></h4>
<p>tṛṇaprastārako ca śamatho saptamo |</p>
<p><a class='ref sc' id='sc266'>SC 266</a> uddiṣṭāḥ kho punar āyuṣmanto sapta adhikaraṇaśamathā dharmāḥ | tatrāyuḥmanto pṛcchāmi ☸ kaccittha pariśuddhāḥ? dvitīyaṃ pi āyuḥmanto pṛcchāmi kaccittha pariśuddhāḥ? tṛtīyaṃ pi āyuḥmanto pṛcchāmi kaccittha pariśuddhāḥ? pariśuddhā atrāyuḥmanto yasmāt tūḥṇīm evam etaṃ dhārayāmi |</p>
<h2><span class='add'><a id='anudharma'>duve dharmāḥ</a></span></h2>
<p><a class='ref sc' id='sc267'>SC 267</a> ime kho punar āyuṣmanto duve dharmāḥ ☸ dharmo anudharmaś ca anvardhamāsaṃ sūtre prātimokṣe uddeśam āgacchanti | tatra dharmo nāma yam ubhayato vinayo | anudharmo nāma yā atra pratipattiḥ |</p>
<p><a class='ref sc' id='sc268'>SC 268</a> uddiṣṭāḥ kho punar āyuṣmanto duve dharmāḥ dharmo anudharmaś ca | tatrāyuṣmanto pṛcchāmi ☸ kaccittha pariśuddhāḥ? dvitīyaṃ pi āyuṣmanto pṛcchāmi kaccittha pariśuddhāḥ? tṛtīyaṃ pi āyuṣmanto pṛcchāmi kaccittha pariśuddhāḥ? pariśuddhā atrāyuṣmanto yasmāt tūṣṇīm evam etaṃ dhārayāmi |</p>
<h2><span class='add'><a id='conc'>Conclusion</a></span></h2>
<p><a class='ref sc' id='sc269'>SC 269</a> uddiṣṭaṃ kho punar āyuṣmanto prātimokṣasya vastu | uddiṣṭaṃ nidānaṃ | uddiṣṭāś catvāraḥ pārājikā dharmāḥ | uddiṣṭāḥ trayodaśa saṃghātiśeṣā dharmāḥ | uddiṣṭāḥ duve aniyatā dharmāḥ | uddiṣṭāḥ triṃśan nissargikapācattikā dharmāḥ | uddiṣṭā dvānavati śuddhapācatti<span class='supplied'>kā</span> dharmāḥ | uddiṣṭāś catvāraḥ prātideśanikā dharmāḥ | uddiṣṭāḥ sātirekapañcāśac chaikṣā dharmāḥ | uddiṣṭāḥ saptādhikaraṇaśamathā dharmāḥ | uddiṣṭā duve dharmāḥ, dharmo anudharmaś ca | etako ’yaṃ punas tasya bhagavato tathāgatasyārhataḥ samyaksaṃbuddhasya dharmavinayo prātimokṣasūtrāgato sūtraparyāpanno | yo vā anyo ’pi kaścid dharmasya anudharmo tatra samagrehi sarvehi sahitehi saṃmodamānehi avivadamānehi ekuddeśehi kṣīrodakībhūtehi śāstuḥ śāsanaṃ dīpayamānehi sukhaṃ ca phāsuṃ ca viharantehi anadhyācārāya śikṣā karaṇīyā |</p>
<h2><span class='add'><a id='conc-verse'>Concluding verses</a></span></h2>
<blockquote class='gatha'>
<p><a class='ref sc' id='sc270'>SC 270</a> kṣāntiḥ paramaṃ tapo titikṣā nirvāṇaṃ paramaṃ vadanti buddhāḥ |<br>
na hi pravrajitaḥ paropatāpī śravaṇo bhoti parān viheṭhayānaḥ || <a class='ref vns' id='vns1'>Verse 1</a> ||</p>
</blockquote>
<p><a class='ref sc' id='sc271'>SC 271</a> idaṃ tasya bhagavato vipaśyisya tathāgatasyārhataḥ samyaksaṃbuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitaṃ |</p>
<blockquote class='gatha'>
<p><a class='ref sc' id='sc272'>SC 272</a> anopavādī aparopaghātī prātimokṣe ca saṃvaro |<br>
mātrajñatā ca bhaktasmiṃ prāntaṃ ca śayanāsanaṃ |<br>
adhicitte cāyogo etaṃ buddhānuśāsanaṃ || <a class='ref vns' id='vns2'>Verse 2</a> ||</p>
</blockquote>
<p><a class='ref sc' id='sc273'>SC 273</a> idaṃ tasya bhagavato śikṣisya tathāgatasyārhataḥ samyaksaṃbuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitaṃ ||</p>
<blockquote class='gatha'>
<p><a class='ref sc' id='sc274'>SC 274</a> adhicetasi mā pramādyato munino maunapadeṣu śikṣataḥ |<br>
śokā na bhavanti tāyino upaśāntasya sadā smṛtīmataḥ || <a class='ref vns' id='vns3'>Verse 3</a> ||</p>
</blockquote>
<p><a class='ref sc' id='sc275'>SC 275</a> idaṃ tasya bhagavato viśvabhuvasya tathāgatasyārhataḥ samyaksaṃbuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitaṃ ||</p>
<blockquote class='gatha'>
<p><a class='ref sc' id='sc276'>SC 276</a> sarvapāpasyākaraṇaṃ kuśalasyopasaṃpadā |<br>
svacittaparyodapanaṃ etaṃ buddhānuśāsanam || <a class='ref vns' id='vns4'>Verse 4</a> ||</p>
</blockquote>
<p><a class='ref sc' id='sc277'>SC 277</a> idaṃ tasya bhagavato krakucchandasya tathāgatasyārhataḥ samyaksaṃbuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitaṃ ||</p>
<blockquote class='gatha'>
<p><a class='ref sc' id='sc278'>SC 278</a> yathā hi bhramaro puṇyaṃ varṇagandham aheṭhayaṃ |<br>
paraiti rasam ādāya evaṃ grāme muniś caret || <a class='ref vns' id='vns5'>Verse 5</a> ||</p>
<p><a class='ref sc' id='sc279'>SC 279</a> na pareṣāṃ vilomāni na pareṣāṃ kṛtākṛtaṃ |<br>
ātmano tu samīkṣeta kṛtāny akṛtāni ca || <a class='ref vns' id='vns6'>Verse 6</a> ||</p>
</blockquote>
<p><a class='ref sc' id='sc280'>SC 280</a> idaṃ tasya bhagavato konākamunisya tathāgatasyārhataḥ samyaksaṃbuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitam |</p>
<blockquote class='gatha'>
<p><a class='ref sc' id='sc281'>SC 281</a> nāsti dhyānam aprajñasya prajñā nāsti adhyāyato |<br>
yasya dhyānaṃ ca prajñā ca sa vai nirvāṇasya antike || <a class='ref vns' id='vns7'>Verse 7</a> ||</p>
<p><a class='ref sc' id='sc282'>SC 282</a> tatrāyam ādi bhavati ihaprajñasya bhikṣuṇo |<br>
indriyai guptiḥ saṃtuṣṭiḥ prātimokṣe ca saṃvaro || <a class='ref vns' id='vns8'>Verse 8</a> ||</p>
<p><a class='ref sc' id='sc283'>SC 283</a> mitraṃ bhajeta kalyāṇaṃ śuddhājīvīm atandritaṃ |<br>
pratisaṃstaravartī ca ācārakuśalo siyā |<br>
tataḥ prāmodya bahulo bhikṣu nirvāṇasyaiva antike || <a class='ref vns' id='vns9'>Verse 9</a> ||</p>
</blockquote>
<p><a class='ref sc' id='sc284'>SC 284</a> idaṃ tasya bhagavataḥ kāśyapasya tathāgatasyārhataḥ samyaksaṃbuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitam ||</p>
<blockquote class='gatha'>
<p><a class='ref sc' id='sc285'>SC 285</a> cakṣuṣā saṃvaraḥ sādhuḥ sādhuḥ śrotreṇa saṃvaraḥ |<br>
ghrāṇena saṃvaraḥ sādhuḥ sādhuḥ jihvāya saṃvaraḥ || <a class='ref vns' id='vns10'>Verse 10</a> ||</p>
<p><a class='ref sc' id='sc286'>SC 286</a> kāyena saṃvaraḥ sādhuḥ manasā sādhu saṃvaraḥ |<br>
sarvatra saṃvṛto bhikṣuḥ sarvaduḥkhāt pramucyate || <a class='ref vns' id='vns11'>Verse 11</a> ||</p>
</blockquote>
<p><a class='ref sc' id='sc287'>SC 287</a> idaṃ tasya bhagavataḥ śākyamuneḥ śākyādhirājasya tathāgatasyārhataḥ samyaksambuddhasya acirābhisaṃbuddhasya nirarbude bhikṣusaṃghe saṃkṣiptena prātimokṣaṃ subhāṣitam |</p>
<blockquote class='gatha'>
<p><a class='ref sc' id='sc288'>SC 288</a> etāni prātimokṣāṇi saṃbuddhānāṃ śirīmatāṃ |<br>
kīrtitāny aprameyāṇi <span class='gap'>...........</span> tiṣṭam a <span class='gap'>.........</span> ṇāś ca || <a class='ref vns' id='vns12'>Verse 12</a> ||</p>
<p><a class='ref sc' id='sc289'>SC 289</a> kṣāntivādī ca bhagavān vipaśyī<br>
anopavadyaṃ ca śikhī prakāśayati |<br>
adhicittaṃ ca viśvabhūḥ<br>
akaraṇaṃ ca pāpānāṃ krakucchandaḥ |<br>
caryāṃ ca konākamuniḥ<br>
dhyānāni ca kāśyapo prakāśayati |<br>
saṃvaraṃ śākyamuniḥ || <a class='ref vns' id='vns13'>Verse 13</a> ||</p>
</blockquote>
<p><a class='ref sc' id='sc290'>SC 290</a> ete sapta daśabalā mahāprajñā amitabuddhī saptānāṃ samyaksaṃbuddhānām abhinnān <span class='gap'>....</span> lokākhyādhipatīnāṃ dharmākhyānāni uktāni |</p>
<p><a class='ref sc' id='sc291'>SC 291</a> uddistaṃ prātimokṣasūtraṃ | kṛtaṃ saṃghena poṣadhaṃ | āryāḥ śikṣāṃ ciraṃ pālayantu | śāsanaṃ <span class='gap'>....</span> santu saṃsthātu |</p>
<p class='endsutta'><a class='ref sc' id='sc292'>SC 292</a> samāptaṃ prātimokṣasūtraṃ āryamahāsāṃghikānāṃ lokottaravādināṃ madhyoddeśikānāṃ pāṭha iti ||</p>
<blockquote class='gatha'>
<p><a class='ref sc' id='sc293'>SC 293</a> ye dharmā hetuprabhavā hetuṃ pi teṣāṃ tathāgato hy avadat |<br>
teṣāṃ ca yo nirodha evaṃvādī mahāśravaṇaḥ |</p>
</blockquote>
<p><span class='scribe'><a class='ref sc' id='sc294'>SC 294</a> yo dharmo ’yaṃ pravaramahāyānayayisya śākyabhikṣuloka śrī<span class='supplied'>dharasya</span> |<br>
śākyabhikṣuśrīvijayabhadralikhitam idam ||</span></p>
<footer>
<p>Based on the edition by N. <span class='author'>Tatia</span>, <cite class='book' translate='no'>Pratimoksasutram of the Lokottaravādimahāsaṅghika School.</cite> Patna <span class='publication-date'>1976</span>. (Tibetan Sanskrit Works Series, 16).</p>
<p>Input by Klaus Wille, Göttingen, for <a href='http://gretil.sub.uni-goettingen.de/gretil/1_sanskr/4_rellit/buddh/prmosulu.htm'>GRETIL</a>.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
