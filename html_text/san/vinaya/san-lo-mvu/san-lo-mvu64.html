<!DOCTYPE html>
<html>
<head>
<meta charset='UTF-8'>
<meta name='author' content='Émile Senart'>
<title></title>
</head>
<body>
<article id='san-lo-mvu64' lang='san'>
<header>
<ul>
<li class='division'>Mahāvastu</li>
</ul>
<h1>64. The Second Avalokita Sūtra</h1>
</header>
<p><a class='ref sc' id='sc1'>SC 1</a>evaṃ mayā śrutaṃ ekasmiṃ samaye bhagavāṃ vaiśālyām āmrapālīvane mahatā bhikṣusaṃghena sārdhaṃ mahatā ca bodhisatvagaṇena || atha khalu viśuddhamati bhikṣur utthāyāsanād ekāṃśaṃ cīvaraṃ prāpayitvā dakṣiṇaṃ jānumaṇḍalaṃ pṛthivyāṃ pratisthāpayitvā yena <a class='ref sen' id='sen2.294'>Sen 2.294</a> bhagavāṃs tenāṃjaliṃ praṇāmayitvā bhagavantam etad uvāca || yad bhagavatā bodhisatvabhūtena bodhimaṇḍaṃ upasaṃkramitvā bodhimaṇḍe sthihitvānāvalokitaṃ sarvalokahitāya sarvalokasukhāya taṃ bhagavāṃ nirdiśatu taṃ bhaviṣyati bahujanahitāya bahujanasukhāya lokānukampāya mahato janakāyasyārthāya hitāya sukhāya devānāṃ ca manuṣyāṇāṃ ca bodhisatvānāṃ ca mahāsatvānāṃ mahanto dharmāloko kṛto bhaviṣyati āśvāso ca datto bhavati || atha khalu viśuddhamatir bhikṣuḥ tāye velāye imāṃ gāthām abhāṣi ||</p>
<blockquote class='gatha'>
<p><a class='ref sc' id='sc2'>SC 2</a>kathaṃ tvaṃ lokapradyota aprameya nirupadhi |<br>
nairaṃjanāṃ tarito si hitāya sarvaprāṇināṃ ||</p>
<p><a class='ref sc' id='sc3'>SC 3</a>ye nimittā abhūt tatra taramāṇe narottame |<br>
vyākarohi mahāvīra tathāgata mahāmuni ||</p>
<p><a class='ref sc' id='sc4'>SC 4</a>yathā te lokapradyota bodhimaṇḍo alaṃkṛto |<br>
tathā hi me pṛcchito brūhi arthakāmahitaṃkaraṃ ||</p>
<p><a class='ref sc' id='sc5'>SC 5</a>yathā uttamā bodhi prāptā tvayā lokasya cetiya |<br>
yathā pāpīmaṃ prahanesi kṛṣṇabandhuṃ sasainyakaṃ ||</p>
<p><a class='ref sc' id='sc6'>SC 6</a>daśa te balā svayaṃbhū satvasāra niruttarā |<br>
<span class='gap'>+ + + + + + + + + + + + + + + + + + + + + + + +</span> ṛddhiprabhāvo tha pratapasi diśā sarvā sārthavāha naramarupūjita śatakṛtvo maharṣe | kramasi yathaiva hansarājā himavarapāṇḍaro śuddho dhārtarāṣṭro varasuravara akilaṃtakāyo | vrajasi diśato vidiśā tāvad eva devāsuranāgayakṣasaṃghā marubhavanā kṛtvā <a class='ref sen' id='sen2.295'>Sen 2.295</a> sarvajihmavarṇasthūṇāṃ | yathaiva dagdhāṃ sthūṇāṃ suvarṇabimbaṃ abhibhavati tathā śāstā sarvalokam abhibhavati | kusumito ratnakāyo lakṣaṇehi yathā gagaṇaṃ pratipūraṃ tārakehi | puṇyaśatasahasrehi koṭi parā na vidyati sugatasya ekanāme ||</p>
</blockquote>
<p><a class='ref sc' id='sc7'>SC 7</a>na te sti kocit samasamo sarvaloke kuto viśiṣṭo tāvad eva sarvā saṃprabhāsi daśa diśatā samantā sahasraraśmi yathā antarīkṣe || alaṃkṛtas te daśabala ātmabhāvaḥ dvātriṃśakavacitalakṣaṇehi ghanāto mukto yathā kārtikasmiṃ cadro va śobhate || yathā tārakehi sahasraśītiṃ caturo aśīti anyaś caraṃ śāstu yehi ghoṣo aṃgasahasrehi avikalyā paṃcapurā parigṛhītā bhagavato yehi bhagavato vācā || mukhato gandho bhagavato candanasya pravāyate | atuliyam aprameyaṃ buddhakṣetraṃ aparimitaṃ bharitvā sameti khila doṣamohaṃ | trisāhasrā sarvā yadi pi lokadhātu pūrā bhave śikhāśiri sarṣapehi śakyaṃ gaṇetuṃ syāt sarṣapā ekamuhūrte vicakṣaṇena na tv eva śakyaṃ gaṇayituṃ sarvasatvadhātū daśasu diśāsu aparimitā anantā yā hi bhagavato candanasya ghrāyitvā gandhaṃ pratilabhe | kṣāntibhūmi dhīra atulya mahākaruṇāvīra mahāpratāpabalavāṃ bhiṣaja satvānāṃ | nātha anupalipta dakṣiṇeya śaraṇavrajatāṃ jinapravara svayaṃbho || kas tṛptiṃ hi janaye tvāṃ stuvanto || tathā hi balo bhagavataḥ aprameyo || anantavarṇaṃ hatarāgaṃ śāntacittaṃ śaraṇaṃ vrajema tvā abhibhuṃ anabhibhūtaṃ || bhaveya antaṃ gagaṇaṃ vrajato śakyaṃ samudraṃ pi tataḥ kṣapetuṃ na śakyaṃ <a class='ref sen' id='sen2.296'>Sen 2.296</a> jine balapramāṇaṃ kṣapetuṃ | tathā hi saṃbuddho saṃbhūtabalo || siṃhaṃ narendraṃ daśabalaṃ aprameyaṃ pṛcchāmi || vīra hatarāga śāntaṃ cittaṃ jñānena śuddhā daśadiśatā asaṃgatitā sa me praśnaṃ hitakara vyākarohi ||</p>
<blockquote class='gatha'>
<p><a class='ref sc' id='sc8'>SC 8</a>kalpakoṭisahasrāṇi aprameyam acintiyā |<br>
carito bhoti arthāya sarvajño dvipadottamo ||</p>
<p><a class='ref sc' id='sc9'>SC 9</a>dānaṃ śīlaṃ ca kṣānti ca dhyānāni ca niṣevitā |<br>
prajñā ca caritā pūrvaṃ kalpakoṭiśatāṃ bahūṃ ||</p>
<p><a class='ref sc' id='sc10'>SC 10</a>āgneyamaṇīnāṃ yā ābhā gagane vidyutāna vā |<br>
nakṣatrāṇāṃ cāpi yā ābhā jihmavarṇā bhavanti tā ||</p>
<p><a class='ref sc' id='sc11'>SC 11</a>nāsti devo vā nāgo vā yakṣo kambhāṇḍarākṣaso |<br>
yasya etādṛśakāyo yathā te naranāyaka ||</p>
</blockquote>
<p><a class='ref sc' id='sc12'>SC 12</a>surāsuravarapūjanīyo gurukṛtavandito saktṛto maharṣe prabhaṃkara dvipadendra satvasāravara puruṣarṣabha cetiyaṃ narāṇāṃ | bhrūvivaralalāṭe ūrṇābhāgo yathā gagane suviśuddharaśmi rājate bhagavato yathā kārtike māse vimalo virocate candro pūrṇamāsyāṃ || nīlavimalanetrā nāyakasya surucirotpalavarṇasaṃnikāśā vimalā śubhā prabhā || saṃrocate ca sukhajananā naranārīṇāṃ narendradantā vimalapāṇḍarā sujātasamasahitā himavarasannikāśā <a class='ref sen' id='sen2.297'>Sen 2.297</a> mukhaṃ dalavarasaṃprakāśaṃ daśabala tathā viśadaṃ | te śāstunaḥ taruṇasukhumaraśmībhir āstṛtā vararasavatī śobhati jihvā nāyakasya prabālakasamatulyavarṇā ca divyā bahujanasaṃjñāpanī | sukhaṃdadaṃ ca ābhājālena baddhaṃ lalāṭaṃ sabhrūmukhaṃ ca śobhe yathaiva candramaso | sukhasamāhitanīlā daśabala bhagavato śīrṣe keśā | śākyasiṃha grīvā te śobhe yathā suvarṇakambu yathā ovāhā ca jina samā | abhedyo siṃhārdhapūrvo bhagavato ātmabhāvo | prabhāsi loke diśatā samantā | viśiṣṭavākya atulasamudra karmavipākaṃ karohi imāṃ girāṃ bhāṣamāṇaḥ sarvas te loko abhinamate āvarjito karito pṛṣṭvā daśanakha-aṃjalīhi ||</p>
<p><a class='ref sc' id='sc13'>SC 13</a>evam ukte bhagavāṃ viśuddhamariṃ bhikṣuṃ etad avocat* || sādhu sādhu bhikṣu sādhu khalu punas te bhikṣu yas tvaṃ tathāgatam etam arthaṃ paripṛcchitavyaṃ manyasi | śobhanaṃ te bhikṣu pratibhānaṃ bhadrikā parimīmānsā yad evaṃ hi bhikṣu pratibhāyasi | evaṃ pi teṣāṃ kulaputrāṇāṃ karmavipākā pratibhāyanti yeṣām ayaṃ dharmaparyāyo hastagato bhaviṣyati | na te mārasya pāpīmato vasagatā bhaviṣyanti | nāpi teṣāṃ manuṣyā vā amanuṣyā vā avatāraṃ labhiṣyanti || tat kasya hetoḥ || udārakuśalamūlacaritā te hi bhikṣū te hi satvā yeṣāṃ arthāya tvaṃ etam arthaṃ paripṛcchasi bodhisatvānāṃ mahāsatvānāṃ | tvaṃ bhikṣu satvānām arthāya tathāgatam etam arthaṃ paripṛcchitavyaṃ manyasi yam idaṃ bodhisatvānāṃ lokapariṇāyakānāṃ sarvasatvacārikaviśeṣasaṃprasthitānāṃ | tvaṃ bhikṣu satvānām arthāya tathāgataṃ <a class='ref sen' id='sen2.298'>Sen 2.298</a> paripṛcchasi yam idaṃ bodhisatvānāṃ mahāsatvānāṃ lokapariṇāyakānāṃ sarvasaṃśayacchedaprabhedakauśalyasamanvāgamasaṃprasthitānāṃ | bhikṣu satvānām arthāya tathāgatam etam arthaṃ paripṛcchesi yam idaṃ bodhisatvānāṃ mahāsatvānāṃ lokapariṇāyakānāṃ dānaviśeṣābhiyuktānāṃ kṣāntiviśeṣābhiyuktānāṃ dhyānaviśeṣābhiyuktānāṃ prajñāviśeṣābhiyuktānāṃ || atha khalu bhagavāṃ tāye velāye imāṃ gāthām abhāṣi ||</p>
<blockquote class='gatha'>
<p><a class='ref sc' id='sc14'>SC 14</a>tuṣite bhavane divya otaritvā himasamo nāgo bhavitva ṣaḍviṣāṇo |<br>
rājño agramahiṣīṃ praviṣṭo kukṣiṃ tato trisāhasra prakampe lokadhātu ||</p>
<p><a class='ref sc' id='sc15'>SC 15</a>tada suvipula ābhā suvarṇavarṇā imaṃ sarvaṃ sāhasralokadhātuṃ |<br>
upari yāvabhavagraṃ prajvalante yada jinaḥ kukṣiṃ praviṣṭo saṃprajāno ||</p>
<p><a class='ref sc' id='sc16'>SC 16</a>śakraśatasahasraṃ sabrahmakoṭyo jinaṃ varakukṣigataṃ namasya nityaṃ |<br>
upāgami divase pi ardharātre na ca vraji ime avisarjitā kadācit* ||</p>
<p><a class='ref sc' id='sc17'>SC 17</a>tūryaṃ ca śatasahasrasaṃpraghuṣṭaṃ upari nabhaṃ sphuṭaṃ sarvadevatāhi |<br>
divyaṃ prahāya candanasya cūrṇaṃ atha punar anye patākacchatrahastā ||</p>
<p><a class='ref sc' id='sc18'>SC 18</a><span class='gap'>+ + + + + + + + +</span> divyā pravarṣi varakusumā ca utpalasya |<br>
madhukarakaraviṃkā suvarṇamālyā yāva jino kukṣiṃ praviṣṭo saṃprajāno ||</p>
<p><a class='ref sc' id='sc19'>SC 19</a>yada jāyethā buddho satvasāro devānaṃ indro dhāraye saṃhṛṣṭaḥ |<br>
vastraṃ viśiṣṭaṃ suruciraṃ kauśikeyaṃ jāmbunadasya samanibhaṃ kāṃcanasya ||</p>
<p><a class='ref sc' id='sc20'>SC 20</a>yadā ca bhūmisthito bodhisatvo sapta padāṃ cakrame hṛṣṭacitto |<br>
<a class='ref sen' id='sen2.299'>Sen 2.299</a> ahaṃ khu loke asadṛśaṃ kariṣyaṃ antaṃ jarāya maraṇakriyāya ||</p>
<p><a class='ref sc' id='sc21'>SC 21</a>tadā prakampe vasumati ṣaḍvikāraṃ ābhā ca muktā diśatā samantā |<br>
divyā śabdā pravāditā antarīkṣe aśīti sahasrā abhu devatānāṃ ||</p>
<p><a class='ref sc' id='sc22'>SC 22</a>divyā ca cūrṇā nabhato pravarṣe candanasya suvarṇaśubhā devaputrā |<br>
mandāravehi okire bodhisatvaṃ prāmodyajātā maru hṛṣṭacittā ||</p>
<p><a class='ref sc' id='sc23'>SC 23</a>ekūnatriṃśo vayasānuprāpto paripācayitvā jagadbodhisatvo |<br>
tyajitva rājyaṃ ratanavarāṃ ca sapta kāṣāyavastro abhu bodhisatvo ||</p>
<p><a class='ref sc' id='sc24'>SC 24</a>so pravrajitva vidu bodhisatvo ṣaḍvarṣayugaṃ care duṣkarāṇi |<br>
so māgadhasya vijitaṃ praviṣṭo grāmikadhītā dṛśi bodhisatvaṃ ||</p>
<p><a class='ref sc' id='sc25'>SC 25</a>suvarṇapātrīṃ ca udagracitto bhṛṃgāraṃ gṛhya ratanavicitraṃ |<br>
aṣṭāṅgapetaṃ śubhapāripūrṇaṃ tada ācamesi ṛṣi bodhisatvo ||</p>
<p><a class='ref sc' id='sc26'>SC 26</a>balenupetaṃ surasaṃpraṇītaṃ gandhena ca upanaye bhojanaṃ ca |<br>
evaṃ ca cchandaṃ jane vegajātā buddho bhave kavacito lakṣaṇehi ||</p>
<p><a class='ref sc' id='sc27'>SC 27</a>imaṃ ca hīnaṃ vijahiya iṣṭibhāvaṃ careyaṃ śuddhaṃ aśabalabrahmacaryaṃ |<br>
varje kāmaṃ duḥkhakaraṃ rogamūlaṃ seveyaṃ buddhāṃ hatarajaniṣkileśāṃ ||</p>
<p><a class='ref sc' id='sc28'>SC 28</a>bhāṣitvā gāthām imāṃ evarūpāṃ senāpater duhitā hṛṣṭacittā |<br>
namasyamānāṃjaliya bodhisatvaṃ muṃcitvā aśru imaṃ vācaṃ bhāṣe ||</p>
<p><a class='ref sc' id='sc29'>SC 29</a>sulabdhalābho mahipati bimbisāro aśokaprāpto parivṛṃhitājño |<br>
<a class='ref sen' id='sen2.300'>Sen 2.300</a> yasyāyaṃ vijite sthito bodhisatvo adya atulyāṃ prāpsyati bodhim agrāṃ ||</p>
<p><a class='ref sc' id='sc30'>SC 30</a>bhuṃjitvā bhaktaṃ mama krakucchando vrajet svayaṃbhū drumaṃ pādapendraṃ |<br>
prabhāsayanto daśa diśā samantā jāmbunadasya yatha suvarṇayūpo ||</p>
<p><a class='ref sc' id='sc31'>SC 31</a>konākanāmo mahadakṣiṇīyaḥ bhuṃjitva bhaktaṃ vraji bodhimaṇḍaṃ |<br>
adīnacitto acalo asaṃpravedhi yasyāsi kāyo sphuṭo lakṣaṇehi ||</p>
<p><a class='ref sc' id='sc32'>SC 32</a>yasyāsi nāmaṃ tada kāśyapo pi jāmbūnadasamanibhavigrahasya |<br>
bhuṃjitva bhaktaṃ mama vidu satvasāraḥ vrajet svayaṃbhū drumavaraṃ pādapendraṃ ||</p>
<p><a class='ref sc' id='sc33'>SC 33</a>ye bhadrakalpe atuliya dakṣiṇeyā bheṣyanti dhīrā hatarajaniṣkileśā |<br>
pūjeṣyi sarvā atuliyabodhihetoḥ na mahya kāṃkṣā anyā hi asti kiṃcit* ||</p>
<p><a class='ref sc' id='sc34'>SC 34</a>ye antarīkṣe iha devaputrāḥ te candanenokire bodhisatvaṃ |<br>
vācāṃ bhāṣe muditavegajātā senāpater duhitā labdhalābhā ||</p>
<p><a class='ref sc' id='sc35'>SC 35</a>pūrvenivāsaṃ smaresi sujātā premnaṃ janetva śubhaṃ bodhisatve |<br>
buddhāna koṭinayutā sahasrā bhukvā bhuktaṃ mama gatā bodhimūlaṃ ||</p>
</blockquote>
<p><a class='ref sc' id='sc36'>SC 36</a>atha khalu bodhisatvo yena nairaṃjanā tenopasaṃkramitvā muhūrtaṃ asthāsi | samehi pādatalehi dharaṇīṃ prakampesi || atha khalu tasmiṃ samaye mahāntaḥ pṛthivīcālo abhūṣi bhīṣaṇo saromaharṣaṇo yena pṛthivīcālena iyaṃ trisāhasramahāsāhasrā lokadhātu samā abhūṣi pāṇitalajātā sumeruś ca parvatarājā cakravāḍamahācakravāḍā ca parvatā nimindharo yugandharo iṣāndharo ca parvatā khadirakāśvakarṇo vinatako sudarśano ca sapta parvatā dvīpāntarikā tathānye kālaparvatā pṛthivyāṃ osannā abhūṣi <a class='ref sen' id='sen2.301'>Sen 2.301</a> bodhisatvasyānubhāvena | mahāsamudrāś ca saṃkṣubdhā abhūṣi bodhisatvasyānubhāvena prajñāyensuḥ || tena khalu punaḥ samayena ayaṃ trisāhasramahāsāhasro lokadhātuḥ śakaṭacakrapramāṇamātrehi jāmbūnadasya suvarṇasya padumehi śatasahasrapadumehi śatasahasrapatrehi nīlavaiḍūryajātehi musāragalvakehi śirigarbhapiṃjalehi sphuṭā abhūṣi aṣṭāpadavinibaddhā mahāntaś ca obhāso prādurbhūtaḥ yena obhāsena mahānirayā bhīṣmā upaśāntā abhūṣi | sarve nairayikā satvā sukhitā abhūṣi | sarve tiryagyonigatāḥ sukhitā abhūṣi | sarve yāmalaukikā satvāḥ sukhitā abhūṣi parasparaṃ maitracittā bodhisatvānubhāvena | mahāntena cobhāsena sarvā trisāhasramahāsāhasrā lokadhātu obhāsitā abhūṣi || tena khalu punaḥ samayena trisāhasramahāsāhasrāye lokadhātuye yāvatakā devendrabhavanā nāgendrabhavanā yakṣendrabhavanā garuḍendrabhavanā te sarve ekobhāsa-ābhāsā abhūṣi || sarvatra bodhisatvasya ātmabhāvatām anuprāptāḥ saṃjānanti || tena khalu punaḥ samayena yāvatakā trisāhasramahāsāhasrāye lokadhātūye devā nāgā yakṣā gandharvā asurā garuḍā kinnarā mahoragā te sarve svakasvakeṣu āsaneṣu na ramensuḥ bodhisatvasyānubhāvena | bodhisatvasya śiriṃ asahantā te sarve yena bodhimaṇḍas tenopasaṃkramensuḥ puṣpamālyagandhacchatrapatākāvādyadhūpanavilepanaparigṛhītā || tena khalu punaḥ samayena asaṃkhyeyehi aprameyehi buddhakṣetrehi abhikrāntakāntā bodhisatvāḥ devatāveṣam abhinirmiṇitvā upari antarīkṣe pratiṣṭhensuḥ divyautpalapadumapuṇḍarīkaparigṛhītā || tena khalu punaḥ samayena ayaṃ trisāhasramahāsāhasro lokadhātuḥ śakaṭacakrapramāṇehi <a class='ref sen' id='sen2.302'>Sen 2.302</a> jāmbūnadasuvarṇapadumehi śtasahasrehi nīlavaiḍūryanāḍīhi ayutaśo keśarehi [śirīṣagarbhapaṃjarehi bhūmitalam upādāya yāvad bhavāgraṃ sphuṭam abhūṣi āgantukehi keśarakehi] śirīṣagarbhapaṃjarehi bhūmitalam upādāya yāvad bhavāgraṃ sphuṭaṃ abhūṣi āgantukehi bodhisatvehi devanāgayakṣehi ca asuragaruḍakinnaramahoragehi ca ||</p>
<p><a class='ref sc' id='sc37'>SC 37</a>atha khalu bodhisatvo mahato devagaṇasya purato nairaṃjanāṃ nadīṃ uttīrṇo || tena khalu punaḥ samayena nairaṃjanāye nadīye aśīti cchatrakoṭīyo jāmbūnadasuvarṇānāṃ chatrāṇāṃ prādurbhūtā bodhisatvasya upari sthihensuḥ aśīti cchatrakoṭīyo rūpyamayānāṃ aśīti cchatrakoṭīyo asmagarbhamayānāṃ aśīti cchatrakoṭīyo hastigarbhamayānāṃ aśīti cchatrakoṭīyo lohitakāmayānāṃ aśīti cchatrakoṭīyo maṇimayānāṃ prādurbhūtā bodhisatvasya upari sthihensuḥ | aśīti ca nāgakoṭīyo ekamekaś ca nāgo aśītināgakoṭiparivāro lohitamuktāpuṣpaparigṛhītā yena bodhisatvas tenopasaṃkramitvā bodhisatvaṃ pūjayensuḥ purimakena puṇyopacayena ||</p>
<p><a class='ref sc' id='sc38'>SC 38</a>atha khalu kālo nāgarājā svajanaparivāraḥ svakāto bhavanāto abhyudgamitvā yena bodhisatvas tenopasaṃkramitvā bodhisatvasya pādāṃ śirasā vanditvā bodhisatvaṃ prāṃjalīkṛto prekṣamāṇo gāthābhir adhyabhāṣe ||</p>
<blockquote class='gatha'>
<p><a class='ref sc' id='sc39'>SC 39</a>bodhiṃ paryeṣamāṇo yaṃ bodhisatvo visārado |<br>
nairaṃjanāṃ caritvāna bodhimūlam upāgame ||</p>
<p><a class='ref sc' id='sc40'>SC 40</a>nānādvijasaṃgharutaṃ varapādapamaṇḍitaṃ |<br>
varapuṣpaphalopetaṃ trisāhasrāya yāvatā ||</p>
<p><a class='ref sc' id='sc41'>SC 41</a>yatra te lokapradyotā āgatā bodhi prāpuṇe |<br>
krakucchando konākamuni kāśyapo ca mahāmuni ||</p>
<p><a class='ref sc' id='sc42'>SC 42</a><a class='ref sen' id='sen2.303'>Sen 2.303</a> taṃ deśaṃ lokapradyoto upāgame lokanāyako |<br>
yo so vādityabandhūnāṃ śākyānāṃ paramo muniḥ ||</p>
<p><a class='ref sc' id='sc43'>SC 43</a>te devasaṃghā muditā sarve harṣitamānasāḥ |<br>
puṣpameghasamānoghāḥ tāmakāsi vasundharāṃ ||</p>
<p><a class='ref sc' id='sc44'>SC 44</a>svabhavaneṣu āgatvā pūjenti lokanāyakaṃ |<br>
pradakṣiṇaṃ bodhisatvaṃ śuddhāvāsā samāgatā ||</p>
<p><a class='ref sc' id='sc45'>SC 45</a>mandāravehi puṣpehi divyehi manujehi ca |<br>
mahārahehi śreṣṭhehi bodhimaṇḍaṃ alaṃkare ||</p>
<p><a class='ref sc' id='sc46'>SC 46</a>vṛkṣā tatomukhā sarve bodhimaṇḍe vane name |<br>
yena sa pravaro deśaḥ pūrvabuddhaniṣevitaḥ ||</p>
<p><a class='ref sc' id='sc47'>SC 47</a>yāpi ca bodhimaṇḍasmiṃ devatā vṛkṣam āśritā |<br>
sā bodhisatvaṃ dṛṣṭvāna ghoṣesi ca amānuṣaṃ ||</p>
<p><a class='ref sc' id='sc48'>SC 48</a>cailaṃ ca bhrāmaye divyaṃ candanaṃ ca pramuṃcasi |<br>
sā divyai ratnacūrṇaiś ca okiresi nararṣabhaṃ ||</p>
<p><a class='ref sc' id='sc49'>SC 49</a>nānāvidhānāṃ gandhānāṃ divyānāṃ mānuṣāṇa ca |<br>
caturdiśāśritā vātā bodhimaṇḍe pravāyensu ca ||</p>
<p><a class='ref sc' id='sc50'>SC 50</a>divyā ca tūryā vādyensu antarīkṣasmiṃ śobhanā |<br>
saṃgītiṃ vividhāṃ kurvan mañjughoṣāṃ manoramāṃ ||</p>
<p><a class='ref sc' id='sc51'>SC 51</a>obhāsaḥ sumahā āsi bodhimaṇḍasya raśmibhiḥ |<br>
yena sarvo devaloko sphuṭo āsi tad anantaraṃ ||</p>
<p><a class='ref sc' id='sc52'>SC 52</a><a class='ref sen' id='sen2.304'>Sen 2.304</a> jihmavarṇā abhūd divyā vimānā ratanāmayā |<br>
jāmbūnadasuvarṇehi bodhisatvasya raśmibhiḥ ||</p>
<p><a class='ref sc' id='sc53'>SC 53</a>mandāravehi puṣpehi okirenti nabhe sthitāḥ |<br>
devaputrasahasrāṇi bodhisatvaṃ maharddhikāḥ ||</p>
<p><a class='ref sc' id='sc54'>SC 54</a>śruṇitvā atulaṃ ghoṣaṃ kālo nāgo maharṣiṇaḥ |<br>
harṣitaprītasaṃtuṣṭo nāgakanyāpuraskṛto ||</p>
<p><a class='ref sc' id='sc55'>SC 55</a>krīḍāratisukhaṃ divyam ujjhitvā sarvam āgato |<br>
caturdiśaṃ viloketvā paśyate puruṣarṣabhaṃ ||</p>
<p><a class='ref sc' id='sc56'>SC 56</a>vairocanaṃ vā gagaṇasmiṃ sarvaraśmisamāgataṃ |<br>
arcitvā muditatuṣṭo bodhisatvaṃ samālape ||</p>
<p><a class='ref sc' id='sc57'>SC 57</a>yādṛśā lakṣaṇā pūrvabuddhāna puruṣottama |<br>
krakucchande konākamuni abhūccāpi narottame |<br>
kāśyape jine ca lakṣaṇā tathāgate puruṣottame ||</p>
<p><a class='ref sc' id='sc58'>SC 58</a>samā jālāvanaddhā teṣāṃ caraṇā supratiṣṭhitā |<br>
lākṣārasaprasekavarṇā sahacakrā maharṣiṇāṃ |<br>
heṣṭā pādatalā jātā svastikair upaśobhitāḥ ||</p>
<p><a class='ref sc' id='sc59'>SC 59</a>pādāṃgulīṣu sarvatra nandiyāvarta uddhatā |<br>
bhāsanti lokanāthānāṃ vrajatāṃ citramedinīṃ ||</p>
<p><a class='ref sc' id='sc60'>SC 60</a>ucchṛṃkhalapādā te nātha īdṛśā yādṛśo tuvaṃ |<br>
na-ujjotanā gulphāyo aṃgulīyo sughaṭṭitā ||</p>
<p><a class='ref sc' id='sc61'>SC 61</a><a class='ref sen' id='sen2.305'>Sen 2.305</a> dīrghāṃgulī tāmranakhā jālehi utsadehi ca |<br>
caraṇā lokanāthānāṃ vrajatāṃ citramedinīṃ ||</p>
<p><a class='ref sc' id='sc62'>SC 62</a>eṇījaṃghā ca te āsi śirigarbhopasannibhā |<br>
jānukā guptagulphā ca tathā lokahitā bhave ||</p>
<p><a class='ref sc' id='sc63'>SC 63</a>gajahastasadṛśā bāhu āsi teṣāṃ maharṣiṇāṃ |<br>
siṃhapūrvārdhakāyā ca nyagrodhaparimaṇḍalā ||</p>
<p><a class='ref sc' id='sc64'>SC 64</a>hātakaṃ yathā uttaptaṃ kāṃcanacchaviśobhanā |<br>
anonatena kāyena pāṇīhi jānukāṃ spṛśe ||</p>
<p><a class='ref sc' id='sc65'>SC 65</a>mṛgarājño hi tathā teṣāṃ kaṭī vaṭṭā susañcitā |<br>
kośavastiguhyameḍhraṃ hayarājasya yādṛśaṃ ||</p>
<p><a class='ref sc' id='sc66'>SC 66</a>odātam ācāraṃ teṣāṃ jānūni ca suniṣṭhitā |<br>
gambhīranābhā te āsi pūrvabuddhā maharṣiṇo ||</p>
<p><a class='ref sc' id='sc67'>SC 67</a>rajokaṇena aspṛṣṭo kāyo teṣāṃ maharṣiṇā |<br>
ślakṣṇacchavī ca te nāthā īdṛśā yādṛśo bhavāṃ ||</p>
<p><a class='ref sc' id='sc68'>SC 68</a>ekaikaromā te āsi ūrdhvāgraromarājino |<br>
nīlapradakṣiṇāvartā tathā lokahito bhavāṃ ||</p>
<p><a class='ref sc' id='sc69'>SC 69</a>saṃvṛttaskandhā bhrūś caiṣāṃ yathā ṛṣabhasya tādṛśī |<br>
prahvarjugātrā te nāthā āsīsu ime utsadā ||</p>
<p><a class='ref sc' id='sc70'>SC 70</a>phaṇikopamāṃsabāhā anupūrvam anuddhatā |<br>
nārāyaṇasaṃghaṭanā īdṛśā yādṛśo bhavāṃ ||</p>
<p><a class='ref sc' id='sc71'>SC 71</a><a class='ref sen' id='sen2.306'>Sen 2.306</a> tuṃganakhā tāmranakhāḥ kailāsaśikharopamāḥ |<br>
lakṣaṇair utsadaiś caiṣāṃ kāyam atīva śobhitaṃ ||</p>
<p><a class='ref sc' id='sc72'>SC 72</a>grīvā kambusamā teṣāṃ anupūrvasamudgatā |<br>
siṃhahanū ca te nāthā tathā rasarasāgriṇaḥ ||</p>
<p><a class='ref sc' id='sc73'>SC 73</a>catvāriṃśatsuvaṭṭā dantā teṣāṃ maharṣiṇām abhūt* |<br>
abhūnsu śukradaṃṣṭrā te īdṛśā yādṛśo bhavāṃ ||</p>
<p><a class='ref sc' id='sc74'>SC 74</a>prabhūtatanujihvāya sarvaṃ chādensu svaṃ mukhaṃ |<br>
duve ca karṇāgrāṇi te nāsāṃ ca parimārjiṣuḥ ||</p>
<p><a class='ref sc' id='sc75'>SC 75</a>aṣṭāṃgasaṃprapūrṇā ca vācā teṣāṃ maharṣiṇāṃ |<br>
sarvadarśiṇāṃ satyā ca ājñeyā sarvaprāṇināṃ ||</p>
<p><a class='ref sc' id='sc76'>SC 76</a>brahmasvarā ca te āsi karaviṃkarutasvarā |<br>
dundubhisvaraghoṣā ca premaṇīyasvarā pi ca ||</p>
<p><a class='ref sc' id='sc77'>SC 77</a>jaleruho va kanako daśaśataraśmi bhāsati |<br>
tathā bhāsensu nāthānāṃ mukhā ādityabandhunāṃ ||</p>
<p><a class='ref sc' id='sc78'>SC 78</a>āyatā abhinīlā ca netrā teṣāṃ maharṣiṇāṃ |<br>
nāsā ca udgatā śobhe suvarṇayūpopamā yathā ||</p>
<p><a class='ref sc' id='sc79'>SC 79</a>bhruvantareṇābhūtteṣāṃ varajātimaharṣiṇāṃ |<br>
ūrṇā hi prakāśavantī mṛdukā tūlasādṛśā ||</p>
<p><a class='ref sc' id='sc80'>SC 80</a>mahānalaṃ cābhū mukhaṃ candro vā pūrṇamāsiye |<br>
<a class='ref sen' id='sen2.307'>Sen 2.307</a> ratanāgnīva ca diśā sarvā tāya prabhāsiṣu ||</p>
<p><a class='ref sc' id='sc81'>SC 81</a>nīlā ca mṛdukā keśā kācilindikasādṛśā |<br>
sarve pradakṣiṇāvartā tathā lokahito bhavāṃ ||</p>
<p><a class='ref sc' id='sc82'>SC 82</a>uṣṇīṣaśīrṣā te nāthā īdṛśā yādṛśo bhavāṃ |<br>
anullokitamūrdhnāni surehi asurehi ca ||</p>
<p><a class='ref sc' id='sc83'>SC 83</a>mahāprabhā hi te buddhā atigṛhṇanti raśmibhiḥ |<br>
keturājena candro va prabhāya atigṛhyate ||</p>
<p><a class='ref sc' id='sc84'>SC 84</a>etāṃ ca anyā ca paśyitvā nimittā lakṣaṇāni ca |<br>
sarvāṇi bodhisatvasya idaṃ vacanam abravīt* ||</p>
<p><a class='ref sc' id='sc85'>SC 85</a>yathā te devaputrā te pūjanārthāya utsṛtāḥ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc86'>SC 86</a>ajitāṃ jālinīṃ tṛṣṇāṃ bhavanetrīṃ samāhitaḥ |<br>
prajñāśastraṃ gṛhītvāna cchetsyase mārabandhanaṃ ||</p>
<p><a class='ref sc' id='sc87'>SC 87</a>adya tvaṃ sarvato śeṣaṃ kileśapariveṣṭitaṃ |<br>
vidhuniṣyasi rāgāgniṃ bodhiṃ prāpto narottama ||</p>
<p><a class='ref sc' id='sc88'>SC 88</a>saṃghāṭīpaṭaṃ pātraṃ ca cīvarasya varṇatā tathā |<br>
yathā me dṛṣṭā nāthānāṃ tathā ca lokahitā tava ||</p>
<p><a class='ref sc' id='sc89'>SC 89</a>sarve pradakṣiṇāvartā edṛśā bhonti pudgalā |<br>
yathā vrajasi siṃho va adya buddho bhaviṣyasi ||</p>
<p><a class='ref sc' id='sc90'>SC 90</a>śailopamaṃ aprakampyaṃ samādhiṃ ca jinopamaṃ |<br>
<a class='ref sen' id='sen2.308'>Sen 2.308</a> bodhimaṇḍe sthihitvāna dṛḍhavīryaḥ samārabhe ||</p>
<p><a class='ref sc' id='sc91'>SC 91</a>sa tasya vacanaṃ śrutvā kālanāgasya bhāṣitaṃ |<br>
tuṣṭo udagrasumano bodhimūlam upāgame ||</p>
<p><a class='ref sc' id='sc92'>SC 92</a>śrutvāna atulaṃ ghoṣaṃ kālanāgo mahābalo |<br>
bodhisatvasya vegena bhavanāto samudgato ||</p>
<p><a class='ref sc' id='sc93'>SC 93</a>aṃjalīṃ pragṛhītvāna daśapūrṇāṃgulīn tathā |<br>
abhistave buddhavīraṃ bodhimaṇḍaṃ vrajantakaṃ ||</p>
<p><a class='ref sc' id='sc94'>SC 94</a>yathā mṛdu ime vātā vāyiṣyanti sukhaṃ sadā |<br>
surabhimanojñagandhā nātyuṣṇā nātiśītalāḥ ||</p>
<p><a class='ref sc' id='sc95'>SC 95</a>yathā ca kusumavṛṣṭiṃ pravarṣensu imaṃ devatā |<br>
sugata tava rahatvaṃ bheṣyati dvipadottama ||</p>
<p><a class='ref sc' id='sc96'>SC 96</a>pradakṣiṇāvarto mārṣa tuṣṭo hṛṣṭo pramodito |<br>
prītimanā udagro ca sukhaṃmuñco pi niṣkrama ||</p>
<p><a class='ref sc' id='sc97'>SC 97</a>yathāpi tūryasahasraṃ saṃpraghuṣṭaṃ upari nabhasmi sphuṭaṃ devatāhi |<br>
hṛṣṭapramuditacittavegajāto bhaviṣyasi buddho viśiṣṭo sarvaloke ||</p>
<p><a class='ref sc' id='sc98'>SC 98</a>yathā ca prabhā na bhāyi anya kācid uparivimānā kṛtā ca jihmavarṇāḥ |<br>
yathā pracalate bhūmi ṣaḍvikāraṃ bhaviṣyasi adya atulyo dakṣiṇeyo ||</p>
<p><a class='ref sc' id='sc99'>SC 99</a>yatha ca bhrāmayanty aṃbarāṇi bhīṣmaṃ māragaṇaṃ bhaṃjitva hṛṣṭacittā |<br>
chatradhvajapatākā ca dhārayanti bhaviṣyasi buddho na mahya asti kāṃkṣā ||</p>
<p><a class='ref sc' id='sc100'>SC 100</a><a class='ref sen' id='sen2.309'>Sen 2.309</a> yathā ca madhuraṃ dundubhī nadanti gaganatalaṃ sphuṭaṃ sarvam ambarehi |<br>
yathā ca kusumā varṣe devasaṃgho bhaviṣyasi loke sadevako svayaṃbhūḥ ||</p>
<p><a class='ref sc' id='sc101'>SC 101</a>yathā ca kariya aṃjaliṃ nabhasmiṃ abhistave devasahasra hṛṣṭacittā |<br>
kanakaprabho viśiṣṭo dakṣiṇeyo bhaviṣyasi buddho narāṇa agnavādī ||</p>
</blockquote>
<p><a class='ref sc' id='sc102'>SC 102</a>atha khalu bodhisatvo yena vṛkṣamūlaṃ tenopasaṃkramitvā tena khalu punaḥ samayena sarvāvanto bodhimaṇḍo osaktapaṭṭadāmakalāpo abhūṣi | ucchritadhvajapatāko chatrakoṭisamalaṃkṛto ratnasūtravicitrito dhūpitadhūpano ratanavṛkṣaparivṛto cīvarasaṃstṛtasaṃstṛto candanacūrṇa-adhyokīrṇo ratnoghavicitro || tena khalu punaḥ samayena anekāni devaśatasahasrāṇi upari antarīkṣe pratisthihitvā dhūpanaparigṛhītā bodhisatvaṃ namasyanti | chatradhvajapatākaparigṛhītā bodhisatvaṃ namasyanti | divyautpalapadumakumudapuṇḍarīkaparigṛhītā namasyanti bodhisatvaṃ | divyacandanacūrṇaparigṛhītā bodhisatvaṃ namasyanti | divyaratnacūrṇaparigṛhītā divyaratnapuṣpaparigṛhītā animiṣaṃ prekṣamāṇā bodhisatvaṃ namasyanti || tasya anyā devatā suvarṇamayaṃ bodhivṛkṣaṃ saṃjānanti | yathā svakāye adhimuktīye anye devā rūpyamayaṃ bodhivṛkṣaṃ saṃjānanti | anye devā vaiḍūryamayaṃ bodhivṛkṣaṃ saṃjānanti | anye devā sphaṭikamayaṃ bodhivṛkṣaṃ saṃjānanti | anye devā asmagarbhamayaṃ bodhivṛkṣaṃ saṃjānanti | anye devā saptaratnamayaṃ bodhivṛkṣaṃ saṃjānanti | anye devā śatasahasraratnamayaṃ bodhivṛkṣaṃ saṃjānanti | yathāpīdaṃ svakasvakāye adhimuktīye anye devā lohitacandanasya bodhivṛkṣaṃ saṃjānanti | anye devā agurucandanasya bodhivṛkṣaṃ saṃjānanti | anye devā <a class='ref sen' id='sen2.310'>Sen 2.310</a> parasparasya vāñchitaratnamayaṃ bodhivṛkṣaṃ saṃjānanti | anye devā pītacandanasya bodhivṛkṣaṃ saṃjānanti | anye devā siṃhacandanasya bodhivṛkṣaṃ saṃjānanti | anye devā rasacandanasya bodhivṛkṣaṃ saṃjānanti || yathāpīdaṃ svakasvakāye adhimuktīye anye devā girisāracandanasya bodhivṛkṣaṃ saṃjānanti | anye devā divya-agurucandanasya bodhivṛkṣaṃ saṃjānanti | anye devā maṇiratnāmayaṃ bodhivṛkṣaṃ saṃjānanti | anye devā sarvaratnālaṃkṛtaṃ bodhivṛkṣaṃ saṃjānanti | anye devā maṇiratnavicitritaṃ bodhivṛkṣaṃ saṃjānanti | anye devā divyanīlavaiḍūryālaṃkṛtaṃ bodhivṛkṣaṃ saṃjānanti | anye devā musāragalvamaṇivicitritaṃ bodhivṛkṣaṃ saṃjānanti | anye devā asmagarbhamaṇiratanavicitritaṃ bodhivṛkṣaṃ saṃjānanti | anye devā hastigarbhamaṇiratanavicitritaṃ bodhivṛkṣaṃ saṃjānanti | anye devā <span class='gap'>+ + +</span> maṇiratanavicitraṃ bodhivṛkṣaṃ saṃjānanti | anye devāḥ suprabhāsamaṇiratanavicitritaṃ bodhivṛkṣaṃ saṃjānanti | anye devā amṛtāśmagarbhehi maṇiratanehi samalaṃkṛtaṃ bodhivṛkṣaṃ saṃjānanti | anye devā samantacandrehi samalaṃkṛtaṃ bodhivṛkṣaṃ saṃjānanti | anye devās sucandrehi samalaṃkṛtaṃ bodhivṛkṣaṃ saṃjānanti | anye devās sūryobhāsehi samalaṃkṛtaṃ bodhivṛkṣaṃ saṃjānanti | anye devāḥ sphaṭikavicitraṃ anye devāḥ sūryavikrāntehi samalaṃkṛtaṃ | anye devāś candrobhāsehi samalaṃkṛtaṃ | anye devā jyotiprabhāsehi samalaṃkṛtaṃ | anye devā vidyuprabhāsehi samalaṃkṛtaṃ | anye devāḥ samantālokehi maṇiratnehi samalaṃkṛtaṃ | anye devā muktāprabhehi maṇiratnehi samalaṃkṛtaṃ | anye devā apratihataprabhehi maṇiratanehi samalaṃkṛtaṃ bodhivṛkṣaṃ saṃjānanti | anye devā ratanasamucchrayasamalaṃkṛtaṃ | anye devāḥ sarvalokāgrabhūtehi maṇiratanehi samalaṃkṛtaṃ | anye devāḥ śakrābhilagnehi maṇiratanehi samalaṃkṛtaṃ | anye devā ratnapatrehi samalaṃkṛtaṃ | <a class='ref sen' id='sen2.311'>Sen 2.311</a> anye devā uragagarbhamaṇiratanehi samalaṃkṛtaṃ | anye candanaprabhehi samalaṃkṛtaṃ | anye lohitākṣehi samalaṃkṛtaṃ | anye gajapatīhi maṇiratanehi samalaṃkṛtaṃ | anye maheśvaradattehi maṇiratanehi samalaṃkṛtaṃ | anye rasakehi samalaṃkṛtaṃ | anye gomedakehi maṇiratanehi samalaṃkṛtaṃ | anye devā śaśehi maṇiratanehi samalaṃkṛtaṃ bodhivṛkṣaṃ saṃjānanti | anye lālāṭikehi maṇiratanehi samalaṃkṛtaṃ | anye śirigarbhehi maṇiratanehi anye tālikehi maṇīhi etehi ca anyehi ca divyehi maṇiratanehi samalaṃkṛtaṃ bodhivṛkṣaṃ saṃjānanti ||</p>
<p><a class='ref sc' id='sc103'>SC 103</a>yeṣāṃ devānāṃ tatonidānaṃ kuśalamūlo paripacciṣyati anuttarāye samyaksaṃbuddhāye te yathākuśalamūlehi bodhivṛkṣaṃ saṃjānensuḥ | nīlamuktāhārehi lohitamuktāhārehi śvetamuktāhārehi kaṇṭhaniṣkehi suvarṇasūtrehi kuṇḍalehi mudrikāhi parihārakehi valayakehi nūpurehi veṣṭanakehi mudrāhastakehi āvāpakehi ratanadāmakehi paṭṭadāmakehi puṣpadāmakehi suvarṇakeyūrehi ratnahārehi rucakahārehi mandāravadāmehi haṃsadāmehi siṃhalatāhi vajirākārehi svastikehi etehi cānyehi ca divyehi ābharaṇehi samalaṃkṛtaṃ bodhivṛkṣaṃ saṃjānensuḥ || yeṣāṃ bodhivṛkṣaṃ paśyitvā kuśalamūlāni jāyanti te devāḥ svalaṃkṛtaṃ bodhivṛkṣaṃ saṃjānanti | anye etehi cānyehi ca yathāparikīrtitehi alaṃkārehi bodhivṛkṣaṃ samalaṃkṛtaṃ saṃjānanti || tatra kecid devā yojanaṃ uccatvena bodhivṛkṣaṃ saṃjānanti | anye devāḥ paṃcayojanam uccatvena || anye daśayojanam uccatvena ||</p>
<p><a class='ref sc' id='sc104'>SC 104</a><a class='ref sen' id='sen2.312'>Sen 2.312</a> anye viṃśayojanam uccatvena | anye triṃśayojanam uccatvena | anye catvāriṃśayojanam uccatvena | anye devā paṃcāśadyojanam uccatvena bodhivṛkṣaṃ saṃjānanti | anye yojanaśatam uccatvena bodhivṛkṣaṃ saṃjānanti | yathāsvakasvakena jñānena bodhivṛkṣam uccatvena saṃjānanti || santi devā yojanasahasram uccatvena bodhivṛkṣaṃ saṃjānanti | santi devā dīrghāyuṣkā purimajinakṛtādhikārā yojanaśatasahasram uccatvena bodhivṛkṣaṃ saṃjānanti | santi devaputrā abhisaṃjātakuśalamūlaniryātā yāvad bhavāgram uccatvena bodhivṛkṣaṃ saṃjānanti || tatra kecid devā sarvaratananiryūhaṃ siṃhāsanaṃ bodhivṛkṣamūle addaśensuḥ | divyaṃ bahuyojanam uccatvena divyaduṣyasaṃstṛtaṃ ratanajālasaṃchannaṃ kiṅkinījālasamalaṃkṛtaṃ | anye devā yojanaśatasahasram uccatvena siṃhāsanam addaśensuḥ | anye devā yojanasahasram uccatvena siṃhāsanam addaśensuḥ | anye devā aḍḍhatiyayojanaśatāni uccatvena siṃhāsanam addaśensuḥ | anye devā dve yojanaśatāni uccatvena siṃhāsanam addaśensuḥ | anye devā yojanaśatam uccatvena siṃhāsanam addaśensuḥ | anye devā paṃcāśadyojanāni uccatvena siṃhāsanam addaśensuḥ | anye devā catvāriṃśayojanāni uccatvena siṃhāsanam addaśensuḥ | anye devā triṃśadyojanāni uccatvena siṃhāsanam addaśensuḥ | anye devā viṃśadyojanāni uccatvena siṃhāsanam addaśensuḥ | anye devā daśayojanāni uccatvena siṃhāsanam addaśensuḥ | anye devā caturyojanāni uccatvena siṃhāsanam addaśensuḥ | anye devā triyojanam uccatvena siṃhāsanam addaśensuḥ | anye devā dviyojanāni <a class='ref sen' id='sen2.313'>Sen 2.313</a> uccatvena siṃhāsanam addaśensuḥ | anye devā yojanam uccatvena siṃhāsanam addaśensuḥ | anye devā trikrośam uccatvena siṃhāsanam addaśensuḥ | anye devā dvikrośam uccatvena siṃhāsanam addaśensuḥ | anye devā krośam uccatvena siṃhāsanam addaśensuḥ | anye devā saptatālam uccatvena siṃhāsanam addaśensuḥ | anye devā ṣaṭṭālam uccatvenānye devā paṃcatālaṃ anye devā catutālaṃ anye devā tritālaṃ anye devā dvitālaṃ anye devā tālamātraṃ bodhivṛkṣasya mūle siṃhāsanam addaśensuḥ | anye devā saptapauruṣeyam uccatvena siṃhāsanam addaśensuḥ | anye devā ṣaṭpauruṣeyam uccatvena siṃhāsanam addaśensuḥ | anye paṃcapauruṣeyaṃ anye catupauruṣeyaṃ anye tripauruṣeyaṃ anye dvipauruṣeyaṃ | anye devā puruṣamātram uccatvena bodhivṛkṣasya mūle siṃhāsanam addaśensuḥ || tatra ye lūkhādhimuktikā satvā te tṛṇasaṃstare niṣaṇṇaṃ bodhisatvam addaśensuḥ | tṛṇasaṃstare niṣīditvā bodhisatvo anuttarāṃ samyaksaṃbodhim abhisaṃboddhiṣyatīti ||</p>
<p><a class='ref sc' id='sc105'>SC 105</a>atha khalu puna bodhisatvaḥ sadevamānuṣāsurasya lokasya purato yena bodhivṛkṣamūlaṃ tenopasaṃkramitvā bodhivṛkṣaṃ triṣkṛtyo pradakṣīkrtvā purimakā tathāgatā samanusmaranto niṣīdi paryaṃkam ābhuṃjitvā ṛjuṃ kāyaṃ praṇidhāya pratimukhāṃ smṛtiṃ pratisthāpayitvā || tatra cevaṃ bodhivṛkṣamūle niṣaṇṇasya bodhisatvasya mukhamaṇḍalaṃ bhāsati tapati virocate | sayyathāpi nāma mahāsāhasralokadhātuvistṛtaṃ sūryamaṇḍalaṃ vā | yasya tejena sarvāvantā trisāhasramahāsāhasrā lokadhātu jihmavarṇā asyāt* || sayyathāpi <a class='ref sen' id='sen2.314'>Sen 2.314</a> nāma jāmbūnadasya bimbasya purato vidagdhasthūṇā kālā masinibhā na tapati na virocati na ca bhavati prabhāsvarā evam eva bodhisatvena trisāhasramahāsāhasrā lokadhātuḥ tejena abhibhūtā abhūṣi || tatra ye devaputrā yāva akaniṣṭhāto upari bodhisatvaṃ niṣaṇṇaṃ addaśensuḥ tatra bhūmyā devā samānaṃ bodhisatvaṃ addaśensuḥ || tathā antarīkṣe yāvac cāturmāhārājikā devā trāyastriṃśā yāmā tuṣitā nirmāṇarati parinirmitavaśavarti mārabhavanātaḥ siṃhāsanagataṃ bodhisatvaṃ saṃjānanti || evaṃ brahmā devā brahmakāyikā devā brahmapurohitā devā mahābrahmā devā ābhā devā ābhāsvarā devā śubhā devā parīttaśubhā devā apramāṇaśubhā devā śubhakṛtsnā devā bṛhatphalā devā avṛhā devā atapā devā sudarśanā devā akaniṣṭhā devā siṃhāsanagataṃ bodhisatvaṃ saṃjānensuḥ || ye ca trisāhasramahāsāhasrāye lokadhātūye kuśalamūlasamanvāgatā satvā paryantasthāyinaḥ te sarve siṃhāsanagataṃ bodhisatvaṃ saṃjānensuḥ || ye avaruptakuśalamūlā satvā purimajinakṛtādhikārā kāmadhātuparyāpannāḥ te māraṃ na paśyanti na saṃjānanti bodhisatvasya pūjāṃ karontā bodhisatvaṃ namasyamānāḥ bodhisatvānubhāvena ||</p>
<p><a class='ref sc' id='sc106'>SC 106</a>atha khalu māraḥ pāpīyāṃ svakaṃ balaṃ dhyāmabalaṃ saṃjānati sarvāvatīṃ ca trisāhasramahāsāhasrāṃ lokadhātuṃ abhinatāṃ yena bodhisatvo | mahāsatvaś ca imaṃ pratisaṃśikṣati | na tāvad ahaṃ anuttarāṃ samyaksaṃbodhim abhisaṃbuddhiṣyāmi yāvan na māraṃ pāpīmaṃ sārdhaṃ balakāyena sannaddham āgataṃ parājiṣyāmi mā satvānām evaṃ bhaveyā anāścaryam etaṃ yaṃ bodhiprāptena māro nigṛhītaḥ svakaṃ ca sthāmaṃ ṛddhiprātihāryeṇa bodhisatvaḥ sadevakasya <a class='ref sen' id='sen2.315'>Sen 2.315</a> lokasya purato upadarśitukāmaḥ evaṃ dṛḍhasthāmavegaṛddhiprāpto bodhisatva iti ca mama ca anuśikṣitvā anuttarāye samyaksaṃbodhiye cittam utpādayiṣyanti || atha khalu māro pāpīmāṃ duḥkhī durmano śokaśalyaviddhaḥ pratirājasaṃjñāṃ bodhisatve upasthāpetvā caturaṃginīṃ mārasenāṃ udyojayitvā bahuyojanaśatāṃ haritvā yena bodhivṛkṣamūlaṃ tenopasaṃkrami bodhisatvaṃ paśyiṣyāmo ti || so na prabhavati bodhisatvaṃ draṣṭuṃ cakṣuvibhramam anuprāptaḥ saced bodhisatvo mukhavāṭam osireyā yena sthāmena bodhisatvo samanvāgato abhūṣi | saced ayaṃ trisāhasramahāsāhasro lokadhātur vajramayo mahāparvataḥ abhaviṣyat tāṃ lokadhātuṃ bodhisatvaḥ paramāṇurajasadṛśīṃ vidhūnitvā asaṃkhyeyā lokadhātuyo abhyutkṣipeyā na ca eko pi paramāṇurajo dvitīyena paramāṇurajena sārdhaṃ samaye || bodhisatvo ca tato mārapariṣāye bahūṃ satvāṃ kuśalamūlān adrākṣīt* ye imaṃ bodhisatvasya evaṃrūpaṃ ṛddhiprātihāryaṃ dṛṣṭvā anuttarāye samyaksaṃbodhāya cittam utpādayiṣyantīti || etam arthapadaṃ bodhisatvo saṃpaśyamāno āgameti na tāva ajinitvā māraṃ sabalavāhanaṃ anuttarāṃ samyaksaṃbodhim abhisaṃbuddhiṣyāmīti || atha khalu bhagavāṃ tāye velāye imāṃ gāthām adhyabhāṣe ||</p>
<blockquote class='gatha'>
<p><a class='ref sc' id='sc107'>SC 107</a>yathā svayaṃbhū sthito bodhimūle<br>
śākyāna rājā suviśuddhasatvo |<br>
suvarṇabimbaṃ yatha darśanīyo<br>
jāmbūnadaṃ apagatasarvakleśo ||</p>
<p><a class='ref sc' id='sc108'>SC 108</a>obhāsajātā diśatā abhūṣi<br>
māraś ca trasto abhu kṛcchraprāpto |<br>
<a class='ref sen' id='sen2.316'>Sen 2.316</a> kiṃ taṃ hi nāma mahyaṃ bheṣyatīti<br>
ratiṃ na vindāmi vimāna asmiṃ ||</p>
<p><a class='ref sc' id='sc109'>SC 109</a>vimāna sarvā abhu vyomavarṇā<br>
prāsādaśreṣṭhā varacandanasya |<br>
suvarṇasūtrā sphaṭikapravāḍā<br>
mā khu cyaviṣyaṃ ito adya sthānāt* ||</p>
<p><a class='ref sc' id='sc110'>SC 110</a>sphuṭā gavākṣā rucirārdhacandrā<br>
musāragalvakavacitā ca garbhā |<br>
vairocanasya jagato viśiṣṭā<br>
ābhā abhū bhaviṣyati kiṃ tu adya ||</p>
<p><a class='ref sc' id='sc111'>SC 111</a>śīrṣato mahyaṃ makuṭo pralupto<br>
śubhā ca ābhā vigatā mamādya |<br>
saṃgīti mahyaṃ sthitā apsarāṇāṃ<br>
mā khu cyaviṣyaṃ ito adya sthānāt* ||</p>
<p><a class='ref sc' id='sc112'>SC 112</a>jāmbūnadena yatha kāṃcanena<br>
vyome vimānā kṛtajihmavarṇā |<br>
ime ye divyā ime ye vimānā<br>
jihmā abhū upagate bodhisatve ||</p>
<p><a class='ref sc' id='sc113'>SC 113</a>so cādṛśāsi bhagavantaṃ svayaṃbhuṃ<br>
niṣaṇṇaṃ siṃhaṃ yatha duṣpradharṣaṃ |<br>
<a class='ref sen' id='sen2.317'>Sen 2.317</a> viśuddhasāraṃ jagasattvasāraṃ<br>
jāmbūnadasya yatha yūpo bhāse ||</p>
<p><a class='ref sc' id='sc114'>SC 114</a>devā diva pratiṣṭhitā muktihārā<br>
suvarṇakambūrucirā manojñā |<br>
suvarṇasūtrāṃ grahiya prahṛṣṭā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc115'>SC 115</a>suvastikāś ca śubhā ardhacandrā<br>
siṃhīlatāhi sphuṭā bodhivṛkṣe |<br>
vidyuprabhāṃ ca ratanāṃ grahetvā<br>
alaṃkaronti muditadevaputrā ||</p>
<p><a class='ref sc' id='sc116'>SC 116</a>candraprabhāṃ ca ratanāṃ grahetvā<br>
sūryakāntā ca ratanāṃ gṛhetvā |<br>
vairocanāṃ maṇiratnāṃ grahetvā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc117'>SC 117</a>muktāprabhā ca ratanāṃ grahetvā<br>
obhāsayantāṃ śubhadarśanīyāṃ |<br>
prāmodyajātā muditahṛṣṭacittāḥ<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc118'>SC 118</a>samantacandrā maṇiratanāṃ grahetvā<br>
ratanāvaliṃ suruciradarśanīyāṃ |<br>
<a class='ref sen' id='sen2.318'>Sen 2.318</a> gomedakāṃ maṇiratanāṃ grahetvā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc119'>SC 119</a>anye grahetvā śubhalohitākṣāṃ<br>
śirigarbhaśuddhāṃ ratanāṃ grahetvā |<br>
<span class='gap'>+ + + + + + + + + + + + + + + + + +</span><br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc120'>SC 120</a>raktāṅgiyo ca rucakāṃ grahetvā<br>
maheśvarāṃ suruciravarṇavantā |<br>
karketanāṃ ca ratanāṃ grahetvā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc121'>SC 121</a>nīlāṃ ca muktāṃ tatha śvetamuktā<br>
raktāṃ ca muktāṃ śubhavarṇanīyāṃ |<br>
harṣaṃ janetvāna ca vegajātā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc122'>SC 122</a>jyotikāṃ ca maṇiratanāṃ grahetvā<br>
ye candrasūryāṃ abhibhavanti tejasā |<br>
viśeṣaprāptā maṇiratanāṃ grahetvā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc123'>SC 123</a>nāgāmaṇīṃ ca śubhavarṇanīyāṃ<br>
guhyā viśuddhākṣiyo modamānā |<br>
nabhe sthihitvā tada ṛddhimanto<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc124'>SC 124</a>brahmā sahasrā upagatā bodhimaṇḍaṃ<br>
<a class='ref sen' id='sen2.319'>Sen 2.319</a> śakraś ca devā adhipati guhyakānāṃ |<br>
yehi dṛṣṭā purimakalokanāthā<br>
te devatā ca praṇatā svayaṃbhuṃ ||</p>
<p><a class='ref sc' id='sc125'>SC 125</a>ābhāsvarā upagatā devaputrā<br>
śubhā ca devaputra śubhakṛtsnā |<br>
<span class='gap'>+ + +</span> rūpā ca bṛhatphalā ca<br>
atapā sudarśanā ca akaniṣṭhā<br>
alaṃkaronti bhagavato bodhivṛkṣaṃ ||</p>
<p><a class='ref sc' id='sc126'>SC 126</a>saṃchanno sarvo abhu bodhivṛkṣo<br>
rasmīṃ sahasrāṃ kire aprameyāṃ |<br>
divyair maṇībhiḥ pratapati buddhakṣetraṃ<br>
sarvāṃ sahāṃ abhibhave lokadhātuṃ ||</p>
<p><a class='ref sc' id='sc127'>SC 127</a>tasyaivaṃ cittam ahu pramattabandhuno<br>
mā heva me cyāvaye āsanāto |<br>
eṣaiva rājā bhave devatānāṃ<br>
na cāsya asti samo sarvaloke ||</p>
<p><a class='ref sc' id='sc128'>SC 128</a>athāpi buddho bhave dharmasvāmī<br>
sūnyā vimānā bhave devatānāṃ |<br>
deśeta mārgaṃ śivaśāntikṣemaṃ<br>
na bhūya mahyaṃ bhave īśvaratvaṃ ||</p>
<p><a class='ref sc' id='sc129'>SC 129</a>utsadaprāptaṃ bhave buddhakṣetraṃ<br>
mārāṇa koṭī saṃyojayanto |<br>
<a class='ref sen' id='sen2.320'>Sen 2.320</a> sannaddhavarmā kavacitavarmā<br>
saṃgrāmakāle bhavathāpramattā ||</p>
<p><a class='ref sc' id='sc130'>SC 130</a>udyojayitvāna sa mārasenāṃ<br>
upasaṃkramitvā varapādapendraṃ |<br>
adrākṣīt kṛṣṇo tatha bodhisatvaṃ<br>
sūryā sahasraṃ yatha antarīkṣe ||</p>
<p><a class='ref sc' id='sc131'>SC 131</a>tasyaiva cittaṃ abhu vepamānaṃ<br>
eṣo na śakyo maye dharṣaṇāye |<br>
loke bhipretaṃ ratanaṃ grahetvā<br>
rājyānapekṣaṃ janayitva chandaṃ ||</p>
<p><a class='ref sc' id='sc132'>SC 132</a>divyaṃ ca cūrṇaṃ varacandanasya<br>
jāmbūnadasya ratanāmayaṃ ca |<br>
divyāṃ ca gṛhya varasāragandhāṃ<br>
so bodhisatvam okire vegajāto ||</p>
<p><a class='ref sc' id='sc133'>SC 133</a>ekāṃśaṃ kṛtvā vasanaṃ kṛtāṃjali<br>
pradakṣiṇaṃ nidahya jānu bhūmyāṃ |<br>
saṃharṣito ’nimeṣaṃ prekṣamāṇaḥ<br>
so bodhisatvaṃ stave tasmiṃ kāle ||</p>
<p><a class='ref sc' id='sc134'>SC 134</a>rūpena tvaṃ asadṛśo puṇyavanto<br>
varṇena tuhyaṃ sadṛśo na prāpto |<br>
<a class='ref sen' id='sen2.321'>Sen 2.321</a> susaṃprajāno marupūjanīyo<br>
lokaikavīro sthito vṛkṣamūle ||</p>
<p><a class='ref sc' id='sc135'>SC 135</a>na tubhya asti sadṛśo kutottaro<br>
devo va nāgo manujo va loke |<br>
sarvāṃ abhibhosi diśatāṃ śirīye<br>
ghanābhramukto gagaṇe va candro ||</p>
<p><a class='ref sc' id='sc136'>SC 136</a>tavā hi te pūjaniyā bhuṃjāhi<br>
sapta ratnāni pravarottamāni |<br>
cakraṃ pravartehi mahiṃ āvasāhi<br>
cāturdvīpo ratnā paribhavāhi ||</p>
<p><a class='ref sc' id='sc137'>SC 137</a>tuvaṃ ca prāptā diśa prekṣamāṇo<br>
adīnacitto ca anantatejo |<br>
devasahasrānabhibhohi ābhā<br>
vidagdhasthūṇāṃ yatha suvarṇabimbaṃ ||</p>
<p><a class='ref sc' id='sc138'>SC 138</a>dvātriṃśatīhi sphuṭo lakṣaṇehi<br>
viroce kāyaṃ tava satvasāra |<br>
sobhāsi rājye sthito apramatto<br>
praśāsi satvāṃ pitaro va putrāṃ ||</p>
<p><a class='ref sc' id='sc139'>SC 139</a>catvāri dvīpāṃ vasi īśvaratve<br>
na ca karesi iha anuśāstiṃ |<br>
tvaṃ ṛddhiprāpto vicaresi loke<br>
śiṣyo te bheṣyaṃ yatha ekaputro ||</p>
<p><a class='ref sc' id='sc140'>SC 140</a>istrīsahasraiḥ saha krīḍamāno<br>
<br>
<a class='ref sen' id='sen2.322'>Sen 2.322</a> marūṇa rājā va śiriddhiprāpto |<br>
dāsyāmi tubhyaṃ ratanāni sapta<br>
bhavāhi rājā vidu cakravartī ||</p>
<p><a class='ref sc' id='sc141'>SC 141</a>bhaviṣyate putrasahasraṃ tubhyaṃ<br>
śūrāṇa vīrāṇa mahābalānāṃ |<br>
varāṃga[rūpāna] parasainyapramardakānāṃ<br>
sasāgarāntaṃ jaye lokam etaṃ ||</p>
<p><a class='ref sc' id='sc142'>SC 142</a>imā ca paśya bahu mārakanyā<br>
puṣpā grahetvā varacandanasya |<br>
prāgantarīkṣe śucivasananivastā<br>
gīte kalāsu paramārthaprāptā ||</p>
<p><a class='ref sc' id='sc143'>SC 143</a>vīṇāṃ gṛhetvā paṇavāṃ mṛdaṃgāṃ<br>
śaṃkhā ca veṇuṃ ca sughoṣakāṃ ca |<br>
saṃbhārikāṃ nakulakakiṃphalāṃ ca<br>
upagīyamānā tada vṛkṣamūle ||</p>
<p><a class='ref sc' id='sc144'>SC 144</a>anye sthihitvā gagaṇe ḍiyantā<br>
cūrṇāṃ kṣipanti varacandanasya |<br>
jāmbūnadasya ratanāmayaṃ ca<br>
kṣipanti cūrṇaṃ tava bhonti sarve ||</p>
<p><a class='ref sc' id='sc145'>SC 145</a>hāhābherīśaṃkhapaṇavanināde<br>
prāsādaśreṣṭhe rama tvaṃ kumāra |<br>
puṣpaṃ ca gandhaṃ ca vilepanaṃ ca<br>
<br>
<a class='ref sen' id='sen2.323'>Sen 2.323</a> bhuṃjāhi tatra paricārako haṃ ||</p>
<p><a class='ref sc' id='sc146'>SC 146</a>cakraṃ ca nāgo hayavaro maṃjukeśo<br>
vaiḍūryamaṇiratanaṃ viśiṣṭaṃ |<br>
strī ca śreṣṭhā dhanadharo khaḍgahasto<br>
pariṇāyako ratnā bhavanti sapta ||</p>
<p><a class='ref sc' id='sc147'>SC 147</a>tavādhipatye nivasaṃ kumāra<br>
śuśrūṣanto mṛdu bhāṣamāṇaṃ |<br>
śrutvāna te vākya sukhī bhaviṣyaṃ<br>
mṛṣā ca bhāṣe na va evarūpaḥ ||</p>
<p><a class='ref sc' id='sc148'>SC 148</a>satye sthihitvā labhaye surūpaṃ<br>
kāyaṃ viśiṣṭaṃ sphuṭaṃ lakṣaṇehi |<br>
vyaṃjanehi tatha anuvyaṃjanehi<br>
prabhāsamāno sphuṭa lakṣaṇehi ||</p>
<p><a class='ref sc' id='sc149'>SC 149</a>so maṃjughoṣo rutavalgubhāṣī<br>
ullokayitvā diśatā samantā |<br>
aṣṭāṃgupetāṃ (ninādaye) vācāṃ<br>
śṛṇohi yakṣa girāṃ bhāṣato me ||</p>
<p><a class='ref sc' id='sc150'>SC 150</a>rājā bhaviṣyaṃ ahaṃ sarvaloke<br>
buddhitva bodhiṃ vaśiśāntikṣemāṃ |<br>
putrā ca bhūtā mama apramattā<br>
kāhinti śrutvā mama ānuśāstiṃ ||</p>
<p><a class='ref sc' id='sc151'>SC 151</a>mamāpi sapta ratanā viśiṣṭā<br>
<br>
<a class='ref sen' id='sen2.324'>Sen 2.324</a> bheṣyanti buddhitva me agrabodhiṃ |<br>
bodhyaṃga sapta purimajinapraśastān*<br>
tāṃ va labhitva bhavati apramatto ||</p>
<p><a class='ref sc' id='sc152'>SC 152</a>catvāro anyām ahaṃ ṛddhipādāṃ<br>
dhyānapramāṇaṃ tatha mārgaśreṣṭhaṃ |<br>
buddhitva satyāni samantajñāni<br>
abhiprāpto diśatāṃ vijeṣyaṃ ||</p>
<p><a class='ref sc' id='sc153'>SC 153</a>jugupsanīyāḥ sukhahīnāḥ hi kāmā<br>
na atra vijño labhe ānisaṃsaṃ |<br>
eṣo hi mārgo narake tiricche<br>
yamasya loke bahupretaloke ||</p>
<p><a class='ref sc' id='sc154'>SC 154</a>adharmakāmā rata maithunasmiṃ<br>
tamāndhakāre praṇatā samantā |<br>
vihīnanetrā cyutaśukladharmā<br>
te kāmasevī nara evarūpāḥ ||</p>
<p><a class='ref sc' id='sc155'>SC 155</a>durgandhapūtiṃ aśuciṃ anāryaṃ<br>
na tatra jātu ratā śuddhasatvāḥ |<br>
bālo naye tatra viśeṣasaṃjñāṃ<br>
na paṇḍito jānayi tatra cchandaṃ ||</p>
<p><a class='ref sc' id='sc156'>SC 156</a>samṛddhe pakve yatha śālikṣetre<br>
vidyutpateyā aśanivaracakraṃ |<br>
<br>
<a class='ref sen' id='sen2.325'>Sen 2.325</a> tathaiva śuklā paramārthadharmā<br>
kāmanidānaṃ aphalā bhavanti ||</p>
<p><a class='ref sc' id='sc157'>SC 157</a>pṛthagjanā tu ratā hīnasevī<br>
jātyandhabhūtā abudhā rajyanti |<br>
rajyanti te abudhacetasena<br>
na kāmatṛṣṇāṃ jane bodhisatvo ||</p>
<p><a class='ref sc' id='sc158'>SC 158</a>saṃvartanīye yatha buddhakṣetre<br>
hutāsane prajvalite nabhasmiṃ |<br>
ramaṇīya ābhā maṣiṃ chārikāṃ vā<br>
tathaiva kāmāṃ vicikitsu [śukla]dharmā ||</p>
<p><a class='ref sc' id='sc159'>SC 159</a>visṛṣṭa vadhyo yatha pārthivena<br>
labheya mokṣaṃ śriyaṃ svastibhāvaṃ |<br>
na hīnakāmāṃ pratisevamāno<br>
labheya arthaṃ tu jinānujñātaṃ ||</p>
<p><a class='ref sc' id='sc160'>SC 160</a>uccāro śuṣko yatha dahyamāno<br>
jugupsanīyo paramadurgandho |<br>
na rājaputro tahiṃ bhavati udagro<br>
tathaiva kāmā garhita paṇḍitehi ||</p>
<p><a class='ref sc' id='sc161'>SC 161</a>grīṣmāṇa māse yatha paścimasmiṃ<br>
lavaṇodakaṃ janaye tṛṣāṃ narāṇāṃ |<br>
tathaiva kāmāṃ duḥkha [prati]sevamāno<br>
<br>
<a class='ref sen' id='sen2.326'>Sen 2.326</a> ajñānaprāpto janayati jālatṛṣṇāṃ ||</p>
<p><a class='ref sc' id='sc162'>SC 162</a>yaṃ tehi pūyaṃ yakṛdvṛkkaphuṣphasehi<br>
gūthaṃ ca anyaṃ anugatam ātmabhāve |<br>
prasyandamānaṃ vahimukhehi kāye<br>
na atra vijño jane saumanasyaṃ ||</p>
<p><a class='ref sc' id='sc163'>SC 163</a>siṃhāṇalālā yatha śleṣmapūraṃ<br>
kapho tha pittaṃ anugataṃ mastarogaṃ |<br>
sadā śravanto aśuci jigupsitaṃ ca<br>
na atra vijño jane saumanasyaṃ ||</p>
<p><a class='ref sc' id='sc164'>SC 164</a>kāmanidānaṃ prapatiṣu durgatīṣu<br>
uccāvacaṃ duḥkhaṃ narā devayanti |<br>
mudgā ca māṣā yatha kumbhaprāptā<br>
tathaiva khinnā narakeṣu satvā ||</p>
<p><a class='ref sc' id='sc165'>SC 165</a>asīhi cchinnā bahuvidham ātmabhāvā<br>
śaktiśarehi puna pi saṃprabhinnā |<br>
bālā karonti trividhaṃ aniṣṭaṃ<br>
na atra jātu abhiratu bodhisatvo ||</p>
<p><a class='ref sc' id='sc166'>SC 166</a>rūpehi vūlho bhavati sammohajātaḥ<br>
yo kāmatṛṣṇāṃ jane alpabuddhiḥ |<br>
svayaṃ va sevi duḥkhakararogamūlaṃ<br>
yathā <span class='var' title='śmaśāne'>smasāne</span> kuṇapaṃ śṛgālaḥ ||</p>
<p><a class='ref sc' id='sc167'>SC 167</a><a class='ref sen' id='sen2.327'>Sen 2.327</a> mā kṛṣṇabandhu mama mohanārthaṃ<br>
kāmāṃ praśaṃsa garhitā paṇḍitehi |<br>
aṃgārakarṣūṃ yatha saṃprapūrāṃ<br>
tathaiva kāmāṃ tyaje bodhisatvo ||</p>
<p><a class='ref sc' id='sc168'>SC 168</a>na kāmasevī hi imaṃ pradeśaṃ<br>
dvijābhikīrṇaṃ sphuṭa pādapehi |<br>
na cāpi evaṃ sphuṭa lakṣaṇehi<br>
sevitva kāmāṃ labhe ātmabhāvaṃ ||</p>
<p><a class='ref sc' id='sc169'>SC 169</a>rakṣitva śīlaṃ aśavalabrahmacaryaṃ<br>
sevitva buddhāṃ hatarajā niṣkileśā |<br>
bhāvetva kṣāntiṃ bahukalpakoṭī<br>
viśiṣṭo bhoti (sphuṭa) ātmabhāvo ||</p>
<p><a class='ref sc' id='sc170'>SC 170</a>acchidraśilo purimabhave abhūṣi<br>
kṣāntī-upeto sada apramatto |<br>
śodhetva mārgaṃ vividhaṃ anantaṃ<br>
so adya lapsyaṃ vara-agrabodhiṃ ||</p>
<p><a class='ref sc' id='sc171'>SC 171</a>bhagavato sārthavāho hitakaro apramatto<br>
purato sthitva avaca sa kṛṣṇabandhu |<br>
śṛṇohi tāta mama girāṃ bhāṣyamāṇāṃ<br>
mā atra doṣaṃ prajane aprasādaṃ ||</p>
<p><a class='ref sc' id='sc172'>SC 172</a>yad eṣa jāto asadṛśa puṇyavanto<br>
kampe saśailā vasumati ṣaḍvikāraṃ |<br>
<br>
<a class='ref sen' id='sen2.328'>Sen 2.328</a> obhāsitā daśa diśatā abhūṣi<br>
divyā ca vādyā aghaṭṭitā saṃpravādyi ||</p>
<p><a class='ref sc' id='sc173'>SC 173</a>divyāṃ chatrāṃ dhāraye devaputrāḥ<br>
dhvajapatākaiḥ sphuṭo buddhakṣetro |<br>
cailā bhramensu marugaṇā devasaṃghā<br>
apramādaṃ janayi adīnasatvā ||</p>
<p><a class='ref sc' id='sc174'>SC 174</a>eṣo cakṣur bhaviṣyati sarvaloke<br>
ālokabhūtas timiraṃ nihatvā |<br>
eṣo ndhakāraṃ vidhame duḥkhitānāṃ<br>
mā aprasādaṃ janehi bālabuddhe ||</p>
<p><a class='ref sc' id='sc175'>SC 175</a>eṣo hi lenaṃ bhaviṣyati sarvaloke<br>
trāṇaṃ ca dvīpaṃ śaraṇaṃ parāyaṇaṃ |<br>
akaritvā naramaru ca prasādaṃ<br>
ghoraṃ vrajanti nirayaṃ avīciṃ ||</p>
<p><a class='ref sc' id='sc176'>SC 176</a>eṣo hi loke asadṛśo dakṣiṇeyo<br>
eṣo hi loke satataṃ hitānukampī |<br>
etaṃ saktṛtvā naranārisaṃghā<br>
cyutā sukhī bhave iha sarvaloke ||</p>
<p><a class='ref sc' id='sc177'>SC 177</a>yo atra mānaṃ jane na prasādaṃ<br>
puṇyopapete dhutaraje śākyasiṃhe |<br>
na tasya jātu bhave svastibhāvo<br>
cyutaś ca kṣipraṃ vraje durgatīṣu ||</p>
<p><a class='ref sc' id='sc178'>SC 178</a><a class='ref sen' id='sen2.329'>Sen 2.329</a> eṣo himāṃ acalacamūṃ prabhetti<br>
abhyutkṣipitvāna te sāgarāto |<br>
kṣetrāṇa koṭīnayutā kṣipeya<br>
sthāmena loke samo nāsti sainyaṃ ||</p>
<p><a class='ref sc' id='sc179'>SC 179</a>eṣo samudraṃ jaladharaṃ vāripūrṇaṃ<br>
asuraniketaṃ udadhiṃ samantatejaṃ |<br>
śoṣeya sarvaṃ dṛḍhavrato apramatto<br>
eṣo hi sarvam abhibhave mārasainyaṃ ||</p>
<p><a class='ref sc' id='sc180'>SC 180</a>brahmaṃ ca śakraṃ abhibhave guhyakāṃ ca<br>
nāgāsurā ca manujā mahoragā |<br>
vidagdhasthūṇāṃ yatha suvarṇabimbaṃ<br>
pīḍe nārāyaṇaṃ jina ghanaśarīro ||</p>
<p><a class='ref sc' id='sc181'>SC 181</a>eṣo grahetvā girivaraṃ cakravāḍaṃ<br>
pāṇitalena samarajaṃ kareya |<br>
na eṣa śakyo upagato bodhimūle<br>
cāletuṃ vīro dṛḍhavrato apramatto ||</p>
<p><a class='ref sc' id='sc182'>SC 182</a>candraṃ pateyā nabhato medinīye<br>
iyaṃ ca bhūmī sthihi nabhe ātmanena |<br>
pratisrotaṃ sarvā nadīyo vahensuḥ<br>
na caiva śakyo dṛḍhavrato cālanāya ||</p>
<p><a class='ref sc' id='sc183'>SC 183</a><a class='ref sen' id='sen2.330'>Sen 2.330</a> yathā gajendraḥ subalavāṃ ṣaṣṭihāyanaḥ<br>
ṣaḍḍantanāgo samucchritakāyo |<br>
pādena bhinde avimano āmabhāṇḍaṃ<br>
tathaiva sarvāṃ kariṣyati mārasainyāṃ ||</p>
<p><a class='ref sc' id='sc184'>SC 184</a>māro hy avāca sa duḥkhito sārthavāhaṃ<br>
trasesi kiṃ mā yatha bālabuddhi |<br>
sannaddha senā kavacitavarmitā ca<br>
kariṣyimasya dṛḍhavratasyāntarāyaṃ ||</p>
<p><a class='ref sc' id='sc185'>SC 185</a>varṣā sahasrā mayā yo poṣito hi<br>
uccatīha ayaṃ mama jyeṣṭhaputro |<br>
sau gautamasya abhūr iha anuyātro<br>
avasādayiṣyanto samārasainyaṃ ||</p>
<p><a class='ref sc' id='sc186'>SC 186</a>udumbarasya yatha puṣpa jātaṃ<br>
varṇopapetaṃ suruciraṃ maṃjugandhaṃ |<br>
tathaite buddhā hatarajā niḥkileśā<br>
kalpāna koṭīnayutehi bhonti ||</p>
<p><a class='ref sc' id='sc187'>SC 187</a>aśraddadhantaṃ pitaraṃ vipannaśīlaṃ<br>
grāheya śuddhāṃ karuṇāṃ janetvā |<br>
putrāṇa evaṃ prakṛti tasya bhoti<br>
anukampako smi na ahaṃ amitro ||</p>
<p><a class='ref sc' id='sc188'>SC 188</a>sumerumūrdhnā yadi naro āruhitvā<br>
<br>
<a class='ref sen' id='sen2.331'>Sen 2.331</a> ātmānaṃ muṃceya mahītalasmiṃ |<br>
labheya saukhyaṃ śarīre patitvā<br>
na bodhisatve ahitāni kṛtvā ||</p>
<p><a class='ref sc' id='sc189'>SC 189</a>aṃgārakarṣū paramā prapūrā<br>
tatra patitvā naro bālabuddhiḥ |<br>
labheya saukhyaṃ śarīre patitvā<br>
na bodhisatve ahitāni kṛtvā ||</p>
<p><a class='ref sc' id='sc190'>SC 190</a>asiṃ gṛhītvā sulikhitaṃ tailadhautaṃ<br>
mukhe karitvā svake ohareya |<br>
labheya saukhyaṃ siya tato svastibhāvo<br>
na bodhisatve paruṣāṇi kṛtvā ||</p>
<p><a class='ref sc' id='sc191'>SC 191</a>kṣurehi mārgaṃ yatha ākramanto<br>
varṣasahasraṃ atha varṣakoṭi |<br>
labheya saukhyaṃ siya tato svastibhāvo<br>
na bodhisatve paruṣāṇi kṛtvā ||</p>
<p><a class='ref sc' id='sc192'>SC 192</a>vilīnalohaṃ pibanto alpabuddhiḥ<br>
labheya saukhyaṃ udare sudīpte |<br>
saṃchinna antre yakṛdvṛkkaphuṣphase ca<br>
na bodhisatve paruṣāṇi kṛtvā ||</p>
<p><a class='ref sc' id='sc193'>SC 193</a>ayoguḍāṃ pi gilanto jvalantāṃ<br>
labheya saukhyaṃ udare pradīpte |<br>
saṃchinne yakṛvṛkkaphuṣphase ca<br>
<br>
<a class='ref sen' id='sen2.332'>Sen 2.332</a> na bodhisatve paruṣāṇi kṛtvā ||</p>
<p><a class='ref sc' id='sc194'>SC 194</a>śailo mahanto yatha cakravāḍo<br>
kṣipto nabhāto patito nrasya mūrdhne |<br>
janeya saukhyaṃ siya tato svastibhāvo<br>
na bodhisatve paruṣāṇi phṛtvā ||</p>
<p><a class='ref sc' id='sc195'>SC 195</a>aṃgārakarṣū iṣu-asitomarā ca<br>
kṣiptā nabhāto patitā ātmabhāve |<br>
janeya saukhyaṃ siya tato svastibhāvo<br>
na bodhisatve paruṣāṇi kṛtvā ||</p>
<p><a class='ref sc' id='sc196'>SC 196</a>śakyaṃ sahasrā ayaṃ lokadhātuḥ<br>
kalpāna koṭī dharituṃ kareṇa |<br>
cittāṃ ca jñātuṃ vividhā narāṇāṃ<br>
na saṃstarāto municālanāye ||</p>
<p><a class='ref sc' id='sc197'>SC 197</a>śakyaṃ samudre janadhare vāripūrṇe<br>
madhyodake jvālitum agniskandhaṃ |<br>
sumerumātro prabhaṃkaro dhūmaketuḥ<br>
na saṃstarāto municālanāye ||</p>
<p><a class='ref sc' id='sc198'>SC 198</a>śīlenupeto asadṛśo kṣāntiye ca<br>
tape vrate ca purā pāraprāptaḥ |<br>
sa keśarir vā mṛgapati jātavego<br>
nādaṃ nadanto jino mārasainye ||</p>
<p><a class='ref sc' id='sc199'>SC 199</a><a class='ref sen' id='sen2.333'>Sen 2.333</a> yathā mahante prapatito pīha kūpe<br>
jātyandhasatvo yatha spandamāno |<br>
akṣī saṃprāpto diśam aprajāno<br>
tathā tava bheṣyati māra sainyaṃ ||</p>
<p><a class='ref sc' id='sc200'>SC 200</a>paśyāhi tvaṃ tāta te devaputrāṃ<br>
rūpeṇupetā kṛtapuṇyakarmāṃ |<br>
cūrṇāṃ gṛhetvā varacandanasya<br>
udagracittā abhikire bodhisatvaṃ ||</p>
<p><a class='ref sc' id='sc201'>SC 201</a>sarvā sahasrā sphuṭa devatāhi<br>
vimāna sarvāṃ vijahiya āgatāhi |<br>
nabhe sthihitvā avakiri puṣpacūrṇaiḥ<br>
bodhisatvaṃ pramuditā okiranti ||</p>
<p><a class='ref sc' id='sc202'>SC 202</a>mā pāpacittaṃ janaya viśālabuddhe<br>
durāsadā hi mahāsārthavāhā |<br>
durgatiṣu prapatiṣu pāṃsukūle<br>
apeya tāto duḥkhī kṛcchraprāptaḥ ||</p>
<p><a class='ref sc' id='sc203'>SC 203</a>ye atra premnaṃ janayiṣu gauravaṃ ca<br>
ye satva etaṃ śaraṇaṃ upenti |<br>
apāyabhūmī vijahiya nacireṇa<br>
sarve spṛśanti ajaraṃ aśokaṃ ||</p>
<p><a class='ref sc' id='sc204'>SC 204</a>janīsuto pitaṃ avaca viśālabuddhi<br>
vicitrāṃ puṣpāṃ gṛhiya manojñāṃ |<br>
abhyokiritva jagasatvasāraṃ<br>
<br>
<a class='ref sen' id='sen2.334'>Sen 2.334</a> sarvānte senāṃ kareya bhasma ||</p>
<p><a class='ref sc' id='sc205'>SC 205</a>nidhānaṃ labdhvā yatha andhasatvā<br>
apaśyamāne na bhaveya doṣo |<br>
tathā va labdhvā mahādakṣiṇeyaṃ<br>
pramādabandhu janayasi aprasādaṃ ||</p>
<p><a class='ref sc' id='sc206'>SC 206</a>hiraṇyadhāraṃ yatha akṣamātraṃ<br>
pravarṣamāṇo gṛhe bālabuddhiḥ |<br>
utkrośamāno vrajeya cyaviṣyaṃ<br>
tathaiva tāto na sahaṃ maharṣiṃ ||</p>
<p><a class='ref sc' id='sc207'>SC 207</a>vimānaṃ labdhvā yatha candanasya<br>
manojñagandhaṃ śubhadarśanīyaṃ |<br>
tato niṣkramitvā prapate iha kūpe<br>
tathaiva tāto asahaṃ maharṣiṃ ||</p>
<p><a class='ref sc' id='sc208'>SC 208</a>maṇivimāne rucire prabhāsvare<br>
siṃhāsanāto yatha utthihitvā |<br>
aṃgārakarṣūṃ prapate niṣkramitvā<br>
tathaiva tāto asahaṃ maharṣiṃ ||</p>
<p><a class='ref sc' id='sc209'>SC 209</a>prāsādaṃ labdhvā yatha kāṃcanasya<br>
jāmbūnadasya śubhadarśanīyaṃ |<br>
tato vrajitvā prapato arṇavasmiṃ<br>
tathaiva tāto asahaṃ maharṣiṃ ||</p>
<p><a class='ref sc' id='sc210'>SC 210</a>suvarṇaniṣkāṃ yatha ośiritvā<br>
<br>
<a class='ref sen' id='sen2.335'>Sen 2.335</a> grīvāya tāmraṃ dharayeya loke |<br>
tathaiva labdhvā muniṃ dakṣiṇeyaṃ<br>
pramādabandhu janayasi aprasādaṃ ||</p>
<p><a class='ref sc' id='sc211'>SC 211</a>amṛtasya pātraṃ yatha ośiritvā<br>
viṣasya pātraṃ pibed bālabuddhiḥ |<br>
tathaiva labdhvāb mahadakṣiṇeyaṃ<br>
pramādaprāpto janayasi aprasādaṃ ||</p>
<p><a class='ref sc' id='sc212'>SC 212</a>yathā labhitvā śubhanīlanetrā<br>
utpāṭayeya (svayaṃ) bālabuddhiḥ |<br>
tathaiva labdhvā muniṃ dakṣiṇeyaṃ<br>
pramādabandhu janayasi aprasādaṃ ||</p>
<p><a class='ref sc' id='sc213'>SC 213</a>aho smṛtiṃ hi apacinohi māra<br>
divyaṃ grahetvā varamuktihāraṃ |<br>
obhāsayantaṃ diśatā prabhāya<br>
mā aprasādaṃ janayāhi tāta ||</p>
<p><a class='ref sc' id='sc214'>SC 214</a>yathā ca eṣo iha lokadhātuṃ<br>
obhāsi sarvāṃ śubharūpadhārī |<br>
bhinditva meruṃ mahacakravāḍaṃ<br>
samudramadhye yatha śailarājā ||</p>
<p><a class='ref sc' id='sc215'>SC 215</a>yathā ca eṣo sthito vṛkṣamūle<br>
sumerumūrdhne abhibhavi devaputrā |<br>
nātra pradeśe sthito kāmasevī<br>
mā aprasādaṃ jane kṛṣṇabandhu ||</p>
<p><a class='ref sc' id='sc216'>SC 216</a>na asti satvo tribhavasmi tāta<br>
<br>
<a class='ref sen' id='sen2.336'>Sen 2.336</a> yo evarūpo bhave puṇyavanto |<br>
adṛśyamāno yatha rasmirājo<br>
tathā niṣaṇṇo muni bodhimūle ||</p>
<p><a class='ref sc' id='sc217'>SC 217</a>yathā niṣaṇṇo jino krakucchando<br>
prabhāsamāno diśa vṛkṣamūle |<br>
tathāsya kāyo sphuṭo lakṣaṇehi<br>
mā atra tāta jane aprasādaṃ ||</p>
<p><a class='ref sc' id='sc218'>SC 218</a>konākanāmo yatha lokanātho<br>
viśuddhacakṣus timirasya ghātī |<br>
prabhāsamāno diśatāṃ śirīye<br>
so pi niṣaṇṇo iha vṛkṣamūle ||</p>
<p><a class='ref sc' id='sc219'>SC 219</a>yasyaiva nāmaṃ abhu kāśyapo ti<br>
samantavakṣur varadakṣiṇīyo |<br>
so pi niṣaṇṇo iha vṛkṣamūle<br>
budhyasi vīro vara-agrabodhiṃ ||</p>
<p><a class='ref sc' id='sc220'>SC 220</a>ye bhadrakalpe abhu lokanāthāḥ<br>
saṃbodhiprāptā muni devadevā |<br>
pūrve niṣaṇṇā iha vṛkṣamūle<br>
budhyansu vīrā śiva-agrabodhiṃ ||</p>
<p><a class='ref sc' id='sc221'>SC 221</a>[buddha]sahasracatvāri jinā hi pūrvaṃ<br>
iha niṣaṇṇa drumavarapādapendre |<br>
anāgatā hitakara lokanāthā<br>
prāpsyanti te pi vara-agrabodhiṃ ||</p>
<p><a class='ref sc' id='sc222'>SC 222</a><a class='ref sen' id='sen2.337'>Sen 2.337</a> bhāṣitva gāthām imam evarūpāṃ<br>
mahāsmṛtīti varanāmadheyo |<br>
muktihāraṃ kṣipe gautamasya<br>
udagracitto varavegajāto ||</p>
<p><a class='ref sc' id='sc223'>SC 223</a>vidyupratiṣṭho paro māraputro<br>
divyaṃ grahetvā śubhakalpaduṣyaṃ |<br>
so bodhisatvaṃ muni prekṣamāṇo<br>
udagracitto stave bodhimaṇḍe ||</p>
<p><a class='ref sc' id='sc224'>SC 224</a>manojñaghoṣaṃ rutaṃ satvasāro<br>
<span class='gap'>+ + + + + + + + + + + + + + + + + +</span> |<br>
na kaścid asti samo sarvaloke<br>
tathāsi pūrvacarito maharṣi ||</p>
<p><a class='ref sc' id='sc225'>SC 225</a>tyāgyāsi pūrve caraṃ kalpanantāṃ<br>
tyaktā viśiṣṭā tava rājadhānī |<br>
hastigaṇā aśva bahu puṇyayānaṃ<br>
tena prabhāsi diśa satvasāra ||</p>
<p><a class='ref sc' id='sc226'>SC 226</a>tyajitva bhāryā tatha cātmamāṃsaṃ<br>
putrā ca dhītā nayanātmamāṃsaṃ |<br>
tyajitva pūrvaṃ priya-uttamāṃgaṃ<br>
tena prabhāsi diśatāṃ samantā ||</p>
<p><a class='ref sc' id='sc227'>SC 227</a>tyajitva divyā ratanāni śuddhā<br>
nānā vimānā sphuṭaratnacittā |<br>
nakṣatra-ābhā nabhe vidyutābhā<br>
<br>
<a class='ref sen' id='sen2.338'>Sen 2.338</a> sarvo vibhāsi purato janasya ||</p>
<p><a class='ref sc' id='sc228'>SC 228</a>bhāṣitva gāthām ima evarūpāṃ<br>
vidyupratiṣṭho paro māraputro |<br>
vastrāṇa koṭīnayutāṃ sahasrāṃ<br>
kṣipe narendre varavegajāto ||</p>
<p><a class='ref sc' id='sc229'>SC 229</a>kalyāṇamitrā pi taṃ dhārayensuḥ<br>
mā aprasādaṃ janaye bahubuddheḥ |<br>
na śakya eṣo vimalaprabho mahātmā<br>
cāletuṃ bhūyo munim āsanāto ||</p>
<p><a class='ref sc' id='sc230'>SC 230</a>asaddadhāno vacanaṃ durbuddhiḥ<br>
īrṣyāṃ ca krodhaṃ jane kṛṣṇabandhu |<br>
so duṣṭacitto abudho ca jāto<br>
bhūyasya mātraṃ jane aprasādaṃ ||</p>
<p><a class='ref sc' id='sc231'>SC 231</a>mārāṇa koṭīśata sannahitvā<br>
sannahya māro bahumārasainyaṃ |<br>
bodhāya vighnaṃ tada kartukāmo<br>
sa pāpacittaṃ jane hīnabuddhiḥ ||</p>
<p><a class='ref sc' id='sc232'>SC 232</a>yakṣāṇa koṭīnayutā sahasrā<br>
nāgāsurā manujamahoragā ca |<br>
gandharvaputrā balasthāmaprāptā<br>
upasaṃkramensuḥ yato pādapendraṃ ||</p>
<p><a class='ref sc' id='sc233'>SC 233</a>śilāṃ grahetvā mahaghorarūpāṃ<br>
<br>
<a class='ref sen' id='sen2.339'>Sen 2.339</a> sannaddhavarmī atighoraprekṣī |<br>
vidyūn kṣipesi asaniṃ pravarṣe<br>
upasaṃkramanto varapādapendraṃ ||</p>
<p><a class='ref sc' id='sc234'>SC 234</a>śaktiṃ grahetvā iṣutomarāṃ ca<br>
asiṃ grahetvā kṣuratīkṣṇadhārāṃ |<br>
mālāvilambī kilikilāyamānā<br>
upakramensuḥ siṃhapādapendraṃ ||</p>
<p><a class='ref sc' id='sc235'>SC 235</a>siṃhāś ca vyāghrā turagā gajāś ca<br>
uṣṭrā gavā gardabhāś cānyarūpā |<br>
āśīviṣapragṛhītaśirāṃsi<br>
upasaṃkramensuḥ yato bodhisatvo ||</p>
<p><a class='ref sc' id='sc236'>SC 236</a>anye grahetvā mahadagniskandhāṃ<br>
pradīptaśīrṣā vikṛtasvabhāvā |<br>
kṣurapracārī ca vibhagnanāsā<br>
mārasya sainyā sthita bodhimūle ||</p>
<p><a class='ref sc' id='sc237'>SC 237</a>rathasahasrāṇi ca bodhimaṇḍe<br>
dhvajapatākā ca sanandighoṣā |<br>
jālāvicitrā śubhavāditā hi<br>
dhvajāgramūrdhe ca sanandighoṣā ||</p>
<p><a class='ref sc' id='sc238'>SC 238</a>samanta triṃśa sphuṭa yojanāni<br>
[yakṣasahasrehi mahabhairavehi |]<br>
caturdiśaṃ copari ca nabhāto<br>
<br>
<a class='ref sen' id='sen2.340'>Sen 2.340</a> te yakṣasaṃghā paramasughorarūpā ||</p>
<p><a class='ref sc' id='sc239'>SC 239</a>asiṃ grahetvā niśitāṃ sutīkṣṇāṃ<br>
yugapramāṇopagato kṛṣṇabandhu |<br>
so bodhisatvaṃ avaca praduṣṭacitto<br>
utthāhi śīghraṃ ato āsanāto ||</p>
<p><a class='ref sc' id='sc240'>SC 240</a>samantāt triṃśa sphuṭa yojanāni<br>
yakṣasahasrehi mahabhairavehi |<br>
na śakyaṃ bhikṣu pravrajituṃ kahiṃcit*<br>
tavādya cchetsyaṃ yatha veṇukhaṇḍaṃ ||</p>
<p><a class='ref sc' id='sc241'>SC 241</a>tato pramuṃce girāṃ bodhisatvo<br>
aṣṭāṃgupetāṃ madhurāṃ sughoṣāṃ |<br>
sarve te satvā siyu mārabhūtā<br>
na ca samarthā mama romam iṃjituṃ ||</p>
<p><a class='ref sc' id='sc242'>SC 242</a>eko si bhikṣu sthito vṛkṣamūle<br>
senā ca nāsti tavaivarūpā |<br>
kasya balena na siyā samarthaṃ<br>
taṃ mārasainyaṃ tava romam iṃjituṃ ||</p>
<p><a class='ref sc' id='sc243'>SC 243</a>dāne ca śīle ca kṣāntiye ca<br>
vīrye dhyāne bahukalpakoṭyo |<br>
prajñāye śreṣṭhāya bhave aprameye<br>
na mahyam asti samo sarvaloke ||</p>
<p><a class='ref sc' id='sc244'>SC 244</a>maitryāvihārī karuṇāvihārī<br>
<br>
<a class='ref sen' id='sen2.341'>Sen 2.341</a> satvāna arthe carito bodhicaryāṃ |<br>
buddhitva bodhiṃ labhe buddhajñānaṃ<br>
satvāṃ pramokṣyāmy ahaṃ kṛṣṇabandhu ||</p>
<p><a class='ref sc' id='sc245'>SC 245</a>acchidraśīlo purime bhavesu<br>
kalpāna koṭīnayutā anantā |<br>
samāhito vajrasamo abhedyo<br>
so adya prāpsyaṃ vara-agrabodhiṃ ||</p>
<p><a class='ref sc' id='sc246'>SC 246</a>yāvanti senā tava kṛṣṇabandhu<br>
sarve bhavensu vasi īśvaratve |<br>
te cakravāḍasama āyudhehi<br>
na ca samarthā mama romam iṃjituṃ ||</p>
<p><a class='ref sc' id='sc247'>SC 247</a>śūnyā nimittā praṇidhī vibhāvitā<br>
na satvasaṃjñā <span class='gap'>+ + + + + +</span> |<br>
na mārasaṃjñā na vihiṃsasaṃjñā<br>
evaṃ sthitasya abalo si pāpa ||</p>
<p><a class='ref sc' id='sc248'>SC 248</a>na rūpasaṃjñā na pi śabdasaṃjñā<br>
nāpi rasasaṃjñā na ca gandhasaṃjñā |<br>
na praṣṭavyasaṃjñā <span class='gap'>+ + + + + +</span><br>
evaṃ sthitasya asamartho si māra ||</p>
<p><a class='ref sc' id='sc249'>SC 249</a>na skandhasaṃjñā na me dhātusaṃjñā<br>
adhyātmasaṃjñā ca vibhāvitā me |<br>
yathāntarīkṣaṃ hi abhāvabhūtaṃ<br>
evaṃsvabhāvā hi ca sarvadharmāḥ ||</p>
<p><a class='ref sc' id='sc250'>SC 250</a><a class='ref sen' id='sen2.342'>Sen 2.342</a> jālehi citreṇa hi dakṣiṇena<br>
parāhane vasumatiṃ bodhisatvo |<br>
sā ṣaḍvikāraṃ calitā lokadhātu<br>
śabdaṃ ca āsī tada bhīṣmarūpaṃ ||</p>
<p><a class='ref sc' id='sc251'>SC 251</a>kaṃsasya pātrīṃ yatha maṃjughoṣāṃ<br>
parāhaneya puruṣo grahetvā |<br>
evaṃ tathaiva raṇe lokadhātu<br>
yadā hane vasumatiṃ bodhisatvo ||</p>
<p><a class='ref sc' id='sc252'>SC 252</a>trastā abhūṣi tada mārasenā<br>
bhītā palāye ca bahuyojanāni |<br>
caturdiśaṃ naiva ca prekṣamāṇā<br>
paśyanti buddhaṃ yatha rasmirājaṃ ||</p>
<p><a class='ref sc' id='sc253'>SC 253</a>anye rathehi pate medinīyaṃ<br>
garjanta meghā yatha antarīkṣe |<br>
yatha hastināgā ca mahārṇavasmiṃ<br>
tathaiva sarvā hata mārasainyāḥ ||</p>
<p><a class='ref sc' id='sc254'>SC 254</a>divyāṃ ca puṣpāṃ prakirensu devā<br>
cūrṇaṃ pravarṣensu ca candanasya |<br>
mandāravā okire bodhisatvaṃ<br>
samantā triṃśa sphuṭa yojanāni ||</p>
<p><a class='ref sc' id='sc255'>SC 255</a>devasahasrā nabhe ambarāṇi<br>
bhrāmensu anye kṣipaṃ muktihāraṃ |<br>
<br>
<a class='ref sen' id='sen2.343'>Sen 2.343</a> gāthābhi gītehi apare stavensuḥ<br>
pradhyāye tūṣṇīṃ duḥkhi kṛṣṇabandhuḥ ||</p>
<p><a class='ref sc' id='sc256'>SC 256</a>saptāhapūraṃ duḥkhi mārasainyaṃ<br>
drumasya mūle abhu kṛcchraprāptaṃ |<br>
jātyandhabhūtaṃ diśam aprajānaṃ<br>
buddhaś ca śobhe yatha rasmirājo ||</p>
<p><a class='ref sc' id='sc257'>SC 257</a>parasparaṃ rathaśata bhajyamānā<br>
paśyitu hatāṃ mahiṃ prakampamānāṃ |<br>
te nirmiṇitvā vikṛtātmabhāvāṃ<br>
upasaṃkramensuḥ varapādapendraṃ |<br>
na te purāṇāṃ pratilabhensu rūpāṃ<br>
sarve abhūnsuḥ bhayabhītarūpā ||</p>
<p><a class='ref sc' id='sc258'>SC 258</a>yathaiva tale yo vihago nibaddho<br>
tathā kṛṣṇabandhuḥ dharaṇītalasmiṃ |<br>
saptāhapūraṃ sabalo sasainyo<br>
samohajāto na prabhoti gantuṃ ||</p>
<p><a class='ref sc' id='sc259'>SC 259</a>rūpadhāto upagatā devaputrāḥ<br>
sarve samagrā pramuditavegajātā |<br>
akṣapramāṇāṃ avakire cūrṇadhārāṃ<br>
divyāṃ viśiṣṭāṃ varacandanasya ||</p>
<p><a class='ref sc' id='sc260'>SC 260</a>dhvajāna koṭīnayutā sahasrā<br>
ucchrāpayensuḥ nabhe devaputrāḥ |<br>
<br>
<a class='ref sen' id='sen2.344'>Sen 2.344</a> patākapaṭṭaiḥ sphuṭa buddhakṣetraṃ<br>
yadā hane vasumatiṃ bodhisatvo ||</p>
<p><a class='ref sc' id='sc261'>SC 261</a>divyā ca vādyā prapadyi antarīkṣe<br>
saṃgīti divyā abhu devatānāṃ |<br>
puṣpāṃ pravarṣe nabhi devaputrā<br>
yadā hane vasumatiṃ bodhisatvo ||</p>
<p><a class='ref sc' id='sc262'>SC 262</a>yāvanti vṛkṣā abhu medinīye<br>
sarve abhū kusumānantagandhāḥ |<br>
śūnyā nimittā praṇidhi vibhāvitā<br>
evaṃsvabhāvaṃ vadate sa śabdaṃ ||</p>
<p><a class='ref sc' id='sc263'>SC 263</a>divye vimāne sthite megham ūrdhve<br>
nāge vimāne tatha sāgarasmiṃ |<br>
manojñaghoṣā asurapureṣu śabdāḥ<br>
yadā hane vasumatiṃ bodhisatvo ||</p>
<p><a class='ref sc' id='sc264'>SC 264</a>yaṃ kālaṃ rasmiṃ avasṛjati bodhisatvaḥ<br>
pāṇitalāto kuśalacitrāto |<br>
tadā sthapetva narakāntiricchāṃ<br>
yamasya lokā prapati sarvaloke ||</p>
<p><a class='ref sc' id='sc265'>SC 265</a>vihvalajātāṃ vasumatiṃ addaśensuḥ<br>
mārāṇa koṭi prapatati medinīye |<br>
saṃbodhiprāptaṃ munim addaśensuḥ<br>
candrasahasraṃ yatha antarīkṣe ||</p>
<p><a class='ref sc' id='sc266'>SC 266</a><a class='ref sen' id='sen2.345'>Sen 2.345</a> parasparasya tada utthahitvā<br>
bhūyasyā mātrayā tata medinīyaṃ |<br>
nabhāto kṣiptā yatha citrapaṭṭā<br>
tathaiva sā tada abhu mārasenā ||</p>
<p><a class='ref sc' id='sc267'>SC 267</a>asantrasanto varabodhisatvo<br>
vigatabhayo atuliyo puṇyakṣetro |<br>
pūrvañ caritvā varadharmaśreṣṭhaṃ<br>
prabhāsi loke yatha rasmirājaḥ ||</p>
<p><a class='ref sc' id='sc268'>SC 268</a>idaṃ ca duḥkhaṃ ayaṃ ca samudayaḥ<br>
tathā nirodho atha mārgaśreṣṭho |<br>
imasmiṃ sante prādurbhoti<br>
imasmiṃ naṣṭe idam astam eti ||</p>
<p><a class='ref sc' id='sc269'>SC 269</a>avidyā hetu bhavasaṃskṛtasya<br>
taṃ pratyayaṃ bhavati jānanāya |<br>
vijñānahetu bhave nāmarūpaṃ<br>
pratyayaṃ ca taṃ bhavati ṣaḍindriyasya ||</p>
<p><a class='ref sc' id='sc270'>SC 270</a>ṣaḍindriyaṃ bhavati tatha sparśajātaṃ<br>
sparśo ca hetu bhave vedanānāṃ |<br>
saṃvedayanto jāyati tṛṣṇālu<br>
tṛṣṇāpratyayaṃ bhavati upādānaṃ ||</p>
<p><a class='ref sc' id='sc271'>SC 271</a>upādānahetuṃ bhavaṃ saṃsmaranti<br>
jātījarāmaraṇaṃ tathaiva vyādhiḥ |<br>
<br>
<a class='ref sen' id='sen2.346'>Sen 2.346</a> śokā ca bhonti paridevitāni<br>
āyāsā bhonti duḥkhadaurmanasyaṃ ||</p>
<p><a class='ref sc' id='sc272'>SC 272</a>pratītyadharmaṃ pravicito bodhisatvaḥ<br>
nirodhas teṣām avikali sarvajñāne |<br>
teṣāṃ ca evaṃ prakṛtiṃ paśyamāno<br>
atulyaṃ prāpto varam agrabodhiṃ ||</p>
<p><a class='ref sc' id='sc273'>SC 273</a>yadā ca prāpto varam agrabodhiṃ<br>
viśuddhacakṣuṃ jino aprameyaṃ |<br>
pravṛttajñāno diśatā aprasaṃgo<br>
trailokye śabdo vraji paraṃparāya ||</p>
<p><a class='ref sc' id='sc274'>SC 274</a>parāhatā dundubhi aprameyā<br>
śabdo abhūṣi tada aprameyo |<br>
aśokaprāptā naranārisaṃghā<br>
devā ca nāgā manujā mahoragāḥ ||</p>
<p><a class='ref sc' id='sc275'>SC 275</a>āvāsaśuddhā upagatā devaputrāḥ<br>
koṭīsahasrā nayutā anantā |<br>
te aṃjaliṃ daśanakhaṃ pragrahetvā<br>
abhistave daśabalaṃ pāraprāptaṃ ||</p>
<p><a class='ref sc' id='sc276'>SC 276</a>samudramadhye yatha śailarājā<br>
sumerumūrdhne yatha vaijayanto |<br>
sūryasahasraṃ yatha antarīkṣe<br>
evaṃ prabhāsi jino bodhimūle ||</p>
<p><a class='ref sc' id='sc277'>SC 277</a>yasyārthaṃ dānaṃ purimabhaveṣu dinnaṃ<br>
<a class='ref sen' id='sen2.347'>Sen 2.347</a> yasyāpi śīlam aśavalaṃ rakṣitaṃ pūrve |<br>
yasyārthaṃ prajñā paramā niṣevitā<br>
sā te narendravara prāpta bodhiḥ ||</p>
<p><a class='ref sc' id='sc278'>SC 278</a>cakṣuṣmanto timirasya hantā<br>
vināśadharmanidhanaṃ satvasāraḥ |<br>
svayaṃbhūprāptaḥ naravarasārthavāhaḥ<br>
na kaścit te samasamo sarvaloke ||</p>
<p><a class='ref sc' id='sc279'>SC 279</a>obhāsitā te sarvalokadhātu<br>
ghanā vimuktena yatha candrameṇa |<br>
yatha divya ābhā pratapati devanānāṃ<br>
nāgāsurāṇāṃ ca mahoragāṇāṃ ||</p>
<p><a class='ref sc' id='sc280'>SC 280</a>sumeru śakyo tulayituṃ śailarājā<br>
parāgakṛtvā śata ettakāni |<br>
bhāgā ca kṛtvā samā sarṣapeṇa<br>
na buddhavarṇaṃ kṣapituṃ jinānāṃ ||</p>
<p><a class='ref sc' id='sc281'>SC 281</a>mahāsamudro yatha vāripūrṇo<br>
kareṇa gṛhya gaṇayituṃ śakyo vindū |<br>
koṭīsahasrā nayutā śatāni<br>
na śakyaṃ varṇaṃ bhāṣituṃ jinānāṃ ||</p>
<p><a class='ref sc' id='sc282'>SC 282</a>śakyaṃ bhavāgrāṃ jñātuṃ trisahasrāṃ<br>
iha sarvabhūmivṛkṣavātatejaḥ |<br>
<br>
<a class='ref sen' id='sen2.348'>Sen 2.348</a> tṛṇalatāauṣadhivīryasaṃkhyāṃ<br>
na buddhavarṇo kṣapayituṃ śakya sarvaṃ ||</p>
<p><a class='ref sc' id='sc283'>SC 283</a>bhinditva vārāṃ śataṃ vā sahasraṃ<br>
śakyantarīkṣaṃ gaṇayituṃ nabhāgraṃ |<br>
caturdiśānāṃ śata ettakāni<br>
na buddhavarṇo kṣapayituṃ śakya sarvaṃ ||</p>
<p><a class='ref sc' id='sc284'>SC 284</a>yā satvadhātu gaṇayituṃ śakyaṃ sarvā<br>
romāṃ ca teṣāṃ pi ca keśā mūrdhni |<br>
teṣāṃ pi kāyā purimā atītā<br>
na śakyaṃ varṇaṃ kṣapayituṃ jinānāṃ ||</p>
<p><a class='ref sc' id='sc285'>SC 285</a>ye satva śrutvā guṇam evarūpaṃ<br>
prasannacittā smare lokanāthaṃ |<br>
teṣāṃ sulābhā vijahiya durgatīyo<br>
bodhī ca teṣāṃ matā nacireṇa ||</p>
</blockquote>
<p><a class='ref sc' id='sc286'>SC 286</a>punar aparaṃ bhikṣū tathāgato anuttarāṃ samyaksaṃbodhim abhisaṃbodhitvā saptāhapūraṃ ekaparyaṃkenātināmesi || atha khalu bhūmyavacarā devā antarīkṣecarā devā caturmahārājikā ca devā trāyastriṃśā ca devā yāmā ca devā tuṣitā ca devā nirmāṇaratī ca devā paranirmitavaśavartī ca devā mahābrahmā ca brahmakāyikā ca brahmapurohitā ca brahmapāriṣadyā ca ābhā ca parīttābhā cāpramāṇābhā ca ābhāsvarā ca śubhā</p>
<blockquote class='gatha'>
<p><a class='ref sc' id='sc287'>SC 287</a><a class='ref sen' id='sen2.349'>Sen 2.349</a> cāpramāṇaśubhā ca śubhakṛtsnā ca vṛhatphalā ca avṛhā ca atapā ca sudṛśā ca yāva akaniṣṭhā ca devā saptāhapūraṃ tathāgataṃ bodhimaṇḍavaragataṃ satkaronti gurukaronti mānayanti pūjayanti sarvāvatī ca trisāhasramahāsāhasrā lokadhātuḥ saptāhapūraṃ ekālaṃkārā abhūṣi ||</p>
</blockquote>
<p><a class='ref sc' id='sc288'>SC 288</a>atha khalu bhagavāṃ tāye velāye imāṃ gāthām abhāṣi ||</p>
<blockquote class='gatha'>
<p><a class='ref sc' id='sc289'>SC 289</a>saptāhapūraṃ saṃbuddho bodhiṃ buddhitva uttamāṃ |<br>
āsanāto na utthesi sarvalokasya cetiyo ||</p>
<p><a class='ref sc' id='sc290'>SC 290</a>devakoṭīsahasrāṇi gagaṇasmiṃ samāgatā |<br>
puṣpavarṣaṃ pravarṣensu saptarātram anūnakaṃ ||</p>
<p><a class='ref sc' id='sc291'>SC 291</a>utpalāṃ padumāṃ campāṃ puṇḍarīkāṃ manoramāṃ |<br>
sahasrapatrāṃ rucirāṃ tatra devā pravarṣiṣu ||</p>
<p><a class='ref sc' id='sc292'>SC 292</a>māraś ca durmano āsi kāṇḍena lokhate mahīṃ |<br>
jito smi devadevena śākyasiṃhena tāpinā ||</p>
<p><a class='ref sc' id='sc293'>SC 293</a>trāyastriṃśā ca yāmā ca tuṣitā ye ca nirmitā |<br>
paranirmitā ye devā kāmadhātupratiṣṭhitāḥ ||</p>
<p><a class='ref sc' id='sc294'>SC 294</a>lohitaṃ candanaṃ divyaṃ aguruṃ atha campakaṃ |<br>
divyā ca puṣpavarṣāṇi antarīkṣeṇa okiri |<br>
akṣamātrāhi dhārāhi buddhakṣetraṃ phalī imaṃ ||</p>
<p><a class='ref sc' id='sc295'>SC 295</a>brahmakoṭisahasrāṇi gagaṇasmiṃ samāgatāḥ |<br>
varṣanti sukhumaṃ cūrṇaṃ divyaṃ lohitacandanaṃ ||</p>
<p><a class='ref sc' id='sc296'>SC 296</a>bhūmyā devā upādāya śuddhāvāsāḥ svayaṃprabhāḥ |<br>
evaṃ paraṃparā āsi devatāhi parisphuṭā ||</p>
<p><a class='ref sc' id='sc297'>SC 297</a>chatradhvajapatākāhi antarīkṣaṃ parisphuṭaṃ |<br>
<br>
<a class='ref sen' id='sen2.350'>Sen 2.350</a> karonti pūjanāṃ śreṣṭhāṃ saṃbuddhasya śirīmato ||</p>
<p><a class='ref sc' id='sc298'>SC 298</a>ābhā ca vipulā muktā buddhakṣetraṃ parisphuṭaṃ |<br>
bhavāgrā lokadhātūyo gnisavarṇā bhavesi ca ||</p>
<p><a class='ref sc' id='sc299'>SC 299</a>praśāntā nirayā āsi buddhakṣetrasmi sarvaśo |<br>
śītībhūtā ca aṃgārā satvā ca sukhitā abhū ||</p>
<p><a class='ref sc' id='sc300'>SC 300</a>yeṣāṃ nairayikaṃ duḥkhaṃ parikṣīṇaṃ tad antaraṃ |<br>
nirayeṣu ca satvā te deveṣu upapadyiṣu ||</p>
<p><a class='ref sc' id='sc301'>SC 301</a>saṃjīvakālasūtreṣu tapane ca pratāpane |<br>
praśānto raurave agniḥ lokanāthasya raśmibhiḥ ||</p>
<p><a class='ref sc' id='sc302'>SC 302</a>avīcyāṃ atha saṃghāte pratyekanirayeṣu ca |<br>
praśānto sarvaśo agniḥ lokanāthasya rasmibhiḥ ||</p>
<p><a class='ref sc' id='sc303'>SC 303</a>yāvantā lokadhātūṣu pratyekanirayā abhū |<br>
praśānto sarvaśo agniḥ lokanāthasya rasmibhiḥ ||</p>
<p><a class='ref sc' id='sc304'>SC 304</a>ye ca tiricchānayonīyaṃ mānsarūdhirabhojanā |<br>
maitrāya sphuṭā buddhena na hiṃsanti parasparaṃ ||</p>
<p><a class='ref sc' id='sc305'>SC 305</a>chatradhvajapatākehi bodhivṛkṣo alaṃkṛtaḥ |<br>
kūṭāgārehi saṃchanno devaputrehi nirmitā ||</p>
<p><a class='ref sc' id='sc306'>SC 306</a>khāṇū ca kaṇṭakathalā ca śarkarā sikatā pi ca |<br>
samantā bodhimaṇḍāto heṣṭā bhūmau pratiṣṭhitāḥ ||</p>
<p><a class='ref sc' id='sc307'>SC 307</a>ratnāmayīye bhūmīye bodhimaṇḍaṃ parisphuṭaṃ |<br>
yā iha buddhakṣetrasya devaputrehi nirmitā ||</p>
<p><a class='ref sc' id='sc308'>SC 308</a><a class='ref sen' id='sen2.351'>Sen 2.351</a> devaputrasahasrāṇi dharaṇiyaṃ pratiṣṭhitā |<br>
dhūpanetrāṃ gṛhetvāna pūjenti lokanāyakaṃ ||</p>
<p><a class='ref sc' id='sc309'>SC 309</a>heṭhā ca dharaṇī sarvā padumehi parisphuṭā |<br>
jāmbūnadasuvarṇasya buddhatejena udgatāḥ ||</p>
<p><a class='ref sc' id='sc310'>SC 310</a>ye cāpi vyādhitā satvā duḥkhitā aparāyaṇāḥ |<br>
arogā sukhitā bhūtā buddharasmiparisphuṭāḥ ||</p>
<p><a class='ref sc' id='sc311'>SC 311</a>jātyandhā rūpāṃ paśyensuḥ labdhvā cakṣuṃ viśāradaṃ |<br>
parasparaṃ cālapensu bodhiprāptasya tāyino ||</p>
<p><a class='ref sc' id='sc312'>SC 312</a>rāgāś cāpy api ca doṣā mohāś ca tanuno kṛtāḥ |<br>
yaṃ kālaṃ śākyasiṃhena prāptā bodhi maharṣiṇā ||</p>
<p><a class='ref sc' id='sc313'>SC 313</a>prāsādā savimānā ca kuṭāgāramanoramāḥ |<br>
sarve tatomukhā āsi bodhisatvasya tāyinaḥ ||</p>
<p><a class='ref sc' id='sc314'>SC 314</a>yāvanti buddhakṣetrasmiṃ naranārī ca kiṃnarāḥ |<br>
sarve tatomukhā āsi bodhisatvasya tāyinaḥ ||</p>
<p><a class='ref sc' id='sc315'>SC 315</a>devatā devaputrā ca devakanyā ca śobhanāḥ |<br>
sarve tatomukhā āsi yena bodhi maharṣiṇo ||</p>
<p><a class='ref sc' id='sc316'>SC 316</a>nāgā cāpy atha gandharvā yakṣā kumbhāṇḍarākṣasāḥ |<br>
sarve tatomukhā āsi yena bodhi maharṣiṇaḥ ||</p>
<p><a class='ref sc' id='sc317'>SC 317</a>dārikā dārakā caiva śayyāsanāvaśāyitāḥ |<br>
tatomukhā saṃsthihensu yena bodhi maharṣiṇo ||</p>
<p><a class='ref sc' id='sc318'>SC 318</a>ye cāpy ābharaṇā divyā viśiṣṭā ratanāmayāḥ |<br>
<br>
<a class='ref sen' id='sen2.352'>Sen 2.352</a> ābaddhā āsi devānaṃ sarve tatomukhā abhū ||</p>
<p><a class='ref sc' id='sc319'>SC 319</a>nāgānāṃ atha yakṣāṇāṃ piśācarākṣasāna ca |<br>
teṣāṃ cābharaṇā sarve yena bodhi tato gatāḥ ||</p>
<p><a class='ref sc' id='sc320'>SC 320</a>devānām atha nāgānāṃ yakṣāṇāṃ rākṣasāna ca |<br>
tatomukhā vimānābhū yena bodhi maharṣiṇo ||</p>
<p><a class='ref sc' id='sc321'>SC 321</a>nupūrā valayā caiva atha vā parihārakāḥ |<br>
bodhiprāptasya buddhasya yena vilambitāmbaraṃ ||</p>
<p><a class='ref sc' id='sc322'>SC 322</a>janāna hārā ca kaṇṭhe niṣkāni śobhanāni ca |<br>
ābaddhakā manuṣyāṇāṃ yena bodhi niriṃgitā ||</p>
<p><a class='ref sc' id='sc323'>SC 323</a>muktihārāś ca ābaddhā vicitrā maṇikuṇḍalā |<br>
kaṭakā ca mudrikā ca yena bodhi niriṃgitā ||</p>
<p><a class='ref sc' id='sc324'>SC 324</a>yāvanti buddhakṣetrasmiṃ satyadhātū acintiyā |<br>
jānantā vā ajānantā yenha bodhi niriṃgitā ||</p>
<p><a class='ref sc' id='sc325'>SC 325</a>vātā ca śītalā vāye manojñagandhā manoramāḥ |<br>
samantabuddhakṣetrasmiṃ bodhiprāptasya tāyino ||</p>
<p><a class='ref sc' id='sc326'>SC 326</a>yāvanti buddhakṣetrasmiṃ devā nāgā ca mānuṣā |<br>
asurā ca kinnarā yakṣā sarve paśyanti nāyakaṃ ||</p>
<p><a class='ref sc' id='sc327'>SC 327</a>dhūpanetrāṃ grahetvāna sarve tena sukhasthitā |<br>
pūjayanti lokapradyotaṃ bodhimaṇḍe pratiṣṭhitaṃ ||</p>
<p><a class='ref sc' id='sc328'>SC 328</a>aṃjalīhi namasyanti gāthābhir astavensu te |<br>
<br>
<a class='ref sen' id='sen2.353'>Sen 2.353</a> pūjāṃ karonti buddhasya bodhimaṇḍe pratiṣṭhitā ||</p>
<p><a class='ref sc' id='sc329'>SC 329</a>sarve āsannaṃ paśyanti lokanāthaṃ prabhaṃkaraṃ |<br>
na kaścid dūre saṃjāne vyāmamātre yathā sthitaṃ ||</p>
<p><a class='ref sc' id='sc330'>SC 330</a>na kaścit pṛṣṭhato buddhaṃ lokadhātūya paśyati |<br>
sarvā diśā hi buddhasya saṃmukhāṃ paśyati dṛśāṃ ||</p>
<p><a class='ref sc' id='sc331'>SC 331</a>vāmadakṣiṇapārśvehi na kaścil lokanāyakaṃ |<br>
saṃjānati mahāvīraṃ sarve paśyanti nāyakaṃ ||</p>
<p><a class='ref sc' id='sc332'>SC 332</a>dhūpitaṃ buddhakṣetrasmiṃ dhūpanaṃ ca tad anantaraṃ |<br>
samantā buddhakṣetrāṇāṃ gandhena koṭiyo sphuṭā ||</p>
<p><a class='ref sc' id='sc333'>SC 333</a>na śakyaṃ gaṇanāṃ kartuṃ ettiyā satvakoṭiyo |<br>
paśyitvā śiriṃ buddhasya saṃbodhim abhiprasthitāḥ ||</p>
<p><a class='ref sc' id='sc334'>SC 334</a>tṛṇā ca atha kāṣṭhā ca auṣadhīyo vanaspatī |<br>
sarve tatomukhā āsi yena bodhi maharṣiṇo ||</p>
<p><a class='ref sc' id='sc335'>SC 335</a>ko ayaṃ īdṛśān dharmā lokanāthena darśitāṃ |<br>
śruṇitvā na siyā tuṣṭo anyatra mārapakṣikāt* ||</p>
<p><a class='ref sc' id='sc336'>SC 336</a>na śakyaṃ sarvaṃ khyāpetuṃ vācayā ṛddhi bhāṣataḥ |<br>
yā śiri āsi buddhasya bodhiprāptasya tāyinaḥ ||</p>
<p><a class='ref sc' id='sc337'>SC 337</a>yehi ca dṛṣṭo saṃbuddho bodhimaṇḍe pratiṣṭhitaḥ |<br>
pūjitaś ca mahāvīro te śrutvā tuṣṭa paṇḍitāḥ ||</p>
<p><a class='ref sc' id='sc338'>SC 338</a>śīlaskandhe ca acchidre ye bhikṣū supratiṣṭhitāḥ |<br>
te śruṇitvā idaṃ sūtraṃ harṣaṃ kāhinti bhadrakaṃ ||</p>
<p><a class='ref sc' id='sc339'>SC 339</a><a class='ref sen' id='sen2.354'>Sen 2.354</a> kṣāntisaurabhyasaṃpannā alīnakāyamānasāḥ |<br>
arthikā buddhajñānena teṣāṃ tuṣṭir bhaviṣyati ||</p>
<p><a class='ref sc' id='sc340'>SC 340</a>yehi āśvāsitā satvā mociṣyi upapadyatāṃ |<br>
buddhitva uttamāṃ bodhiṃ teṣāṃ tuṣṭir bhaviṣyati ||</p>
<p><a class='ref sc' id='sc341'>SC 341</a>yehi purimakā buddhā satkṛtā dvijasattamā |<br>
idaṃ ca sūtraṃ śrutvāna tuṣṭā bheṣyanti maharṣiṇaḥ ||</p>
<p><a class='ref sc' id='sc342'>SC 342</a>yehi te kṛpaṇā satvā annapānena tarpitāḥ |<br>
te idaṃ sūtraṃ śrutvāna buddhe kāhinti gauravaṃ ||</p>
<p><a class='ref sc' id='sc343'>SC 343</a>yehi te adhanā satvāḥ dhanehi praticchāditāḥ |<br>
te idaṃ sūtraṃ śrutvāna buddhe kāhinti gauravaṃ ||</p>
<p><a class='ref sc' id='sc344'>SC 344</a>yehi ca pūrvaṃ buddhānāṃ cetiyā māpitā śubhāḥ |<br>
buddhitvā varaprasādā te khu bheṣyanti prīṇitāḥ ||</p>
<p><a class='ref sc' id='sc345'>SC 345</a>yehi puluvaṃ saddharmo lokanāthasya dhārito |<br>
tyajitvā lābhasatkāraṃ te khu bheṣyanti prīṇitā ||</p>
<p><a class='ref sc' id='sc346'>SC 346</a>ye te asaṃskṛtāyuś ca daṇḍakarmehi varjitāḥ |<br>
orasā lokanāthasya te hi kariṣyanti pūjanāṃ ||</p>
<p><a class='ref sc' id='sc347'>SC 347</a>ye te maitreyaṃ saṃbuddhaṃ paśyitvā dvipadottamaṃ |<br>
kāhinti vipulāṃ pūjāṃ teṣāṃ harṣo bhaviṣyati ||</p>
<p><a class='ref sc' id='sc348'>SC 348</a>ye te siṃhaṃ mahānāgaṃ paśyitvā lokacetiyaṃ |<br>
kāhinti vipulāṃ pūjāṃ teṣāṃ harṣo bhaviṣyati ||</p>
<p><a class='ref sc' id='sc349'>SC 349</a>ketusya lokanāthasya ye hi kariṣyanti pūjanāṃ |<br>
<br>
<a class='ref sen' id='sen2.355'>Sen 2.355</a> arthikā buddhajñānena teṣāṃ harṣo bhaviṣyati ||</p>
<p><a class='ref sc' id='sc350'>SC 350</a>pradyotasya ca buddhasya ye kariṣyanti pūjanāṃ |<br>
arthikā buddhajñānena teṣāṃ harṣo bhaviṣyati ||</p>
<p><a class='ref sc' id='sc351'>SC 351</a>jyotindharaṃ ca ye buddhaṃ paśyitvā aparājitaṃ |<br>
pūjāṃ mahatīṃ kāhinti teṣāṃ harṣo bhaviṣyati ||</p>
<p><a class='ref sc' id='sc352'>SC 352</a>sunetraṃ lokapradyotaṃ ye dṛṣṭvā satkariṣyanti |<br>
apramāṇāya pūjāya teṣāṃ harṣo bhaviṣyati ||</p>
<p><a class='ref sc' id='sc353'>SC 353</a>dvau buddhau kusumanāmānau lokanāthau tathāgatau |<br>
ye dṛṣṭvā satkariṣyanti teṣāṃ harṣo bhaviṣyati ||</p>
<p><a class='ref sc' id='sc354'>SC 354</a>maruṃ ca dvipadaśreṣṭhaṃ saṃbuddhaṃ vadatāṃ varaṃ |<br>
ye dṛṣṭvā satkariṣyanti teṣāṃ harṣo bhaviṣyati ||</p>
<p><a class='ref sc' id='sc355'>SC 355</a>puṣpaṃ ca agrasaṃbuddhaṃ paśyitvā dvipadottamaṃ |<br>
ye kāhinti paramāṃ pūjāṃ teṣāṃ harṣo bhaviṣyati ||</p>
<p><a class='ref sc' id='sc356'>SC 356</a>ye gṛddhā lābhasatkāre jihmavijñānaniśritā |<br>
alpechaṃ taṃ śruṇitvāna teṣāṃ trāso bhaviṣyati ||</p>
<p><a class='ref sc' id='sc357'>SC 357</a>ye ca saṃgaṇikārāmā gaṇavāse pratiṣṭhitā |<br>
vivekaṃ śrutvā buddhasya na teṣāṃ daurmanasyatā ||</p>
<p><a class='ref sc' id='sc358'>SC 358</a>evaṃ duḥśīlā śrutvānaivaṃ buddhena bhāṣitaṃ |<br>
natā lokapradīpasmiṃ tīvraṃ kāhinti gauravaṃ ||</p>
<p><a class='ref sc' id='sc359'>SC 359</a>ye te vyākṛtā buddhena bodhisatvā anāgatā |<br>
sūratā sukhasaṃvāsā teṣāṃ tuṣṭir bhaviṣyati ||</p>
<p><a class='ref sc' id='sc360'>SC 360</a><a class='ref sen' id='sen2.356'>Sen 2.356</a>65 The Final Defeat of Māra</p>
<blockquote class='gatha'>
<p><a class='ref sc' id='sc361'>SC 361</a>bodhisatvo yathā vīro nairaṃjanām upāgame |<br>
atha kālo mahānāgo ekako va anucintayat* ||</p>
<p><a class='ref sc' id='sc362'>SC 362</a>yathāyaṃ raṇate pṛthivī kaṃsapātrīva tāḍitā |<br>
niḥsaṃśayaṃ mahāvīro loke prādurbhaviṣyati ||</p>
<p><a class='ref sc' id='sc363'>SC 363</a>raṇatīṃ pṛthivīṃ śrutvā nandighoṣasamākulāṃ |<br>
bhavanāto uttaritvāna samantaṃ sa vilokaye ||</p>
<p><a class='ref sc' id='sc364'>SC 364</a>vilokayanto mahānāgo asadṛśaṃ puruṣottamaṃ |<br>
agniskandhaṃ jvalamānaṃ vidyuṃ vāpi ghanāntare ||</p>
<p><a class='ref sc' id='sc365'>SC 365</a>nairaṃjanāyāṃ tīre adrutagāmi anigho puruṣasiṃho |<br>
ghṛtahutanibhānanas taṃ nāgo kāla bhavantaṃ vande ||</p>
<p><a class='ref sc' id='sc366'>SC 366</a>tato udagro samāno prītisukhasamarpito |<br>
bodhisatvaṃ namasyanto imāṃ gāthām abhāṣata ||</p>
<p><a class='ref sc' id='sc367'>SC 367</a>yādṛśā me purā dṛṣṭā lokanāthā mahāyaśāḥ |<br>
teṣāṃ tuvaṃ pi sadṛśo atra me nāsti saṃśayaḥ ||</p>
<p><a class='ref sc' id='sc368'>SC 368</a><a class='ref sen' id='sen2.398'>Sen 2.398</a> yathā uddharase pādaṃ dakṣiṇaṃ puruṣottama |<br>
diśām abhivilokento adya buddho bhaviṣyasi ||</p>
<p><a class='ref sc' id='sc369'>SC 369</a>yatheyaṃ raṇate pṛthvī kaṃsapātrīva tāḍitā |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc370'>SC 370</a>yathā ca bhavanaṃ mahyaṃ andhakāratamisrakaṃ |<br>
obhāsena sphuṭaṃ sarvaṃ adya buddho bhaviṣyasi ||</p>
<p><a class='ref sc' id='sc371'>SC 371</a>yathā vimāno tejena sphuṭo tiṣṭhati sarvaśo |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc372'>SC 372</a>yathā ca vimalā netrā viśuddhā mama nāyaka |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc373'>SC 373</a>yathā cīvaranikṣepā yathā ca avagāhasi |<br>
nairaṃjanāṃ śītakālāṃ adya buddho bhaviṣyasi ||</p>
<p><a class='ref sc' id='sc374'>SC 374</a>yathā nairaṃjanā ramyā kusumehi samākulā |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc375'>SC 375</a>yathā ca puṣpā varṣanti devā kṣipanti ambarā |<br>
vṛkṣā ca praṇatā sarve adya buddho bhaviṣyasi ||</p>
<p><a class='ref sc' id='sc376'>SC 376</a>śucijalaṃ ca vahate pratipūrṇaṃ<br>
pārthivottamasuto avagāhya |<br>
abhyudayanto abhiṣecayitvā<br>
upāgame purimabuddhaniṣadyāṃ ||</p>
<p><a class='ref sc' id='sc377'>SC 377</a>sarvamahīṃ sacaturdvīpasaśailāṃ<br>
kheḍapiṇḍaṃ va anapekṣo jahitvā |<br>
<a class='ref sen' id='sen2.399'>Sen 2.399</a> yāce svastikaṃ tṛṇāṃ narasiṃho<br>
yatra niṣaṇṇo sa spṛśo varabodhiṃ ||</p>
<p><a class='ref sc' id='sc378'>SC 378</a>tasya tṛṇāṃ mṛdukatūlanikāśāṃ<br>
svastiko kanakabimbanibhasya |<br>
vegajātu adade tṛṇamuṣṭiṃ<br>
taṃ gṛhya ca mṛdutūlāṃgulapāṇiḥ ||</p>
</blockquote>
<p><a class='ref sc' id='sc379'>SC 379</a>atha khalu bodhisatvo siṃhavikrāntaṃ vikrame anuttarasya amṛtasya āharaṇatāye | nāgavikrāntaṃ vikrame | ṛṣabhavikrāntaṃ vikrame | haṃsavikrāntaṃ vikrame | kroñcavikrāntaṃ vikrame | duṣpradharṣavikrāntaṃ vikrame | agrotpādavikrāntaṃ vikrame | śreṣṭhotpādavikrāntaṃ vikrame | pūrvotpādavikrāntaṃ vikrame | yugotpādavikrāntaṃ vikrame | praṇidhipūrvotpādavikrāntaṃ vikrame | śatrumathanavikrāntaṃ vikrame | aparājitavikrāntaṃ vikrame | mahāpuruṣavikrāntaṃ vikrame | alīnavikrāntaṃ vikrame | adīnavikrāntaṃ vikrame | ahīnavikrāntaṃ vikrame | abhītavikrāntaṃ vikrame | hitaiṣīanandhakārīkaraṇatāye mahāvikrāntaṃ vikrame | mahāsaṃgrāmavijayāye anuttarasya amṛtasya āharaṇatāye vikrāntaṃ vikrame ||</p>
<p><a class='ref sc' id='sc380'>SC 380</a>atha khalu bodhisatvaṃ siṃhavikrāntaṃ vikramantaṃ | nāgavikrāntaṃ vikramantaṃ | ṛṣabhavikrāntaṃ vikramantaṃ | haṃsavikrāntaṃ vikramantaṃ | kroñcavikrāntaṃ vikramantaṃ | duṣpradharṣavikrāntaṃ vikramantaṃ | agrotpādavikrāntaṃ vikramantaṃ | śreṣṭhotpādavikrāntaṃ vikramantaṃ | pūrvotpādavikrāntaṃ vikramantaṃ | yugotpādavikrāntaṃ vikramantaṃ | praṇidhipūrvotpādavikrāntaṃ vikramantaṃ | śatrumathanavikrāntaṃ vikramantaṃ | aparājitavikrāntaṃ vikramantaṃ | mahāpuruṣavikrāntaṃ</p>
<blockquote class='gatha'>
<p><a class='ref sc' id='sc381'>SC 381</a><a class='ref sen' id='sen2.400'>Sen 2.400</a> vikramantaṃ | alīnavikrāntaṃ vikramantaṃ | adīnavikrāntaṃ vikramantaṃ | abhītavikrāntaṃ vikramantaṃ | hitaiṣīanandhakārīkaraṇatāye mahāvikrāntaṃ vikramantaṃ | mahāsaṃgrāmavijayāye anuttarasya amṛtasya āharaṇatāye mahāvikrāntaṃ vikramantaṃ paṃca vāṇaśatāni bodhisatvaṃ anupradakṣiṇīkarontā anuparivartensuḥ | paṃca haṃsaśatāni bodhisatvaṃ anupradakṣiṇīkarontā anuparivartensuḥ | paṃca kroñcaśatāni bodhisatvam anupradakṣiṇīkarontā anuparivartensuḥ | paṃca mayūraśatāni bodhisatvam anupradakṣiṇīkarontā anuparivartensuḥ | paṃca jīvaṃjīvakaśatāni bodhisatvam anupradakṣiṇīkarontā anuparivartensuḥ | paṃca kanyāśatāni bodhisatvam anupradakṣiṇīkarontā anuvartensuḥ ||</p>
</blockquote>
<p><a class='ref sc' id='sc382'>SC 382</a>kālo nāma nāgarājā addarśi dṛṣṭvā ca punar bodhisatvam etad uvāca || ehi mahāśramaṇa ehi mahāśramaṇa yena tvaṃ mahāśramaṇa mārgeṇa āgacchasi sa bhagavāṃ pi mahāśramaṇa krakucchando etena mārgeṇa āgato so ca anuttarāṃ samyaksaṃbodhim abhisaṃbuddho tvaṃ pi adya mahāśramaṇa etena mārgeṇa āgacchasi adya tuvaṃ pi anuttarāṃ samyaksaṃbodhim abhisaṃbuddhiṣyasi | yena mahāśramaṇa mārgeṇāgacchasi bhagavān api konākamuni etena mārgeṇa āgato so ca anuttarāṃ samyaksaṃbodhim abhisaṃbuddho tvaṃ pi mahāśramaṇa etena mārgeṇa āgacchasi adya tvaṃ pi anuttarāṃ samyaksaṃbodhim abhisaṃbuddhiṣyasi | yena tvaṃ mahāśramaṇa mārgeṇāgacchasi bhagavāṃ mahāśramaṇa kāśyapo etena mārgeṇāgato anuttarāṃ samyaksaṃbodhim abhisaṃbuddho tvaṃ pi mahāśramaṇa etena mārgeṇāgacchasi adya tvaṃ pi samyaksaṃbodhim abhisaṃbudhyiṣyasi ||</p>
<p><a class='ref sc' id='sc383'>SC 383</a>atha khalu kālo nāgarājā bodhimaṇḍaṃ gacchantaṃ gāthābhir abhistave ||</p>
<blockquote class='gatha'>
<p><a class='ref sc' id='sc384'>SC 384</a><a class='ref sen' id='sen2.401'>Sen 2.401</a> atha kalpasahasrāṇi vaśibhūtasahasrakoṭīn anucīrṇaṃ |<br>
dṛṣṭvā tadā vrajantaṃ kālo śākyottamam avocat* ||</p>
<p><a class='ref sc' id='sc385'>SC 385</a>mārgeṇa yena gaccasi dvipadottama adrutaṃ asaṃbhītaṃ |<br>
adya jinapāramitāye sarvasatvāna caritaṃ budhyasi ||</p>
<p><a class='ref sc' id='sc386'>SC 386</a>yena te purimā buddhā mṛdumārgeṇa prasthitā |<br>
tena tvaṃ praṇato vīra adya buddho bhaviṣyasi ||</p>
<p><a class='ref sc' id='sc387'>SC 387</a>krakucchando bhagavāṃ buddho muni konākasāhvayo |<br>
kāśyapo bhagavāṃ buddho bhavāṃ py etena prasthitaḥ ||</p>
<p><a class='ref sc' id='sc388'>SC 388</a>yena gato krakucchando konākamuni ca kāśyapo |<br>
etena tvaṃ gaccha vīra adya buddho bhaviṣyasi ||</p>
<p><a class='ref sc' id='sc389'>SC 389</a>yathā tṛṇāni gṛhṇāsi yathā yācasi svastikaṃ |<br>
yathopesi mahīmaṇḍaṃ adya buddho bhaviṣyasi ||</p>
<p><a class='ref sc' id='sc390'>SC 390</a>yathā ime śuddhāvāsā vaśībhūtā karapuṭāḥ |<br>
namasyanti tarhi eṣāṃ satkāro śākyasutā samaḥ ||</p>
<p><a class='ref sc' id='sc391'>SC 391</a>purimehi yathā vimānaṃ tejena sphuṭaṃ sarvaśaḥ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc392'>SC 392</a>yathā ca bhavanaṃ mahyaṃ andhakāratamisrakaṃ |<br>
obhāsena sphuṭaṃ sarvaṃ adya buddho bhaviṣyasi ||</p>
<p><a class='ref sc' id='sc393'>SC 393</a>yathā ca vimalā netrāḥ viśuddhā mama nāyaka |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc394'>SC 394</a>yathā ca raṇate pṛthvī kaṃsapātrīva tāḍitā |<br>
<a class='ref sen' id='sen2.402'>Sen 2.402</a> niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc395'>SC 395</a>yathā ca vātā vāyanti yathā vṛkṣā niriṃgitā |<br>
yathā dvijā nikūjanti adya buddho bhaviṣyasi ||</p>
<p><a class='ref sc' id='sc396'>SC 396</a>yathā medinī puṣpehi samaṃgibhūtamaṇḍitā |<br>
buddhānām eva utpāde evaṃ bhoti alaṃkṛtā ||</p>
<p><a class='ref sc' id='sc397'>SC 397</a>yathā vāṇaśatā paṃca karonti tvāṃ pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc398'>SC 398</a>yathā pattriśatā paṃca karonti tvāṃ pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc399'>SC 399</a>yathā haṃsaśatā paṃca karonti tvā pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc400'>SC 400</a>yathā kroñcaśatā paṃca karonti tvā pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc401'>SC 401</a>yathā moraśatā paṃca karonti tvā pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc402'>SC 402</a>yathā jīvakaśatā paṃca karonti tvā pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc403'>SC 403</a>yathā pūrṇakumbhaśatā paṃca karonti tvāṃ pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc404'>SC 404</a>yathā kanyāśatā paṃca karonti tvāṃ pradakṣiṇaṃ |<br>
niḥsaṃśayaṃ mahāvīra adya buddho bhaviṣyasi ||</p>
<p><a class='ref sc' id='sc405'>SC 405</a>saṃmukhaṃ pi ca jinapāramitāye<br>
<br>
<a class='ref sen' id='sen2.403'>Sen 2.403</a> upāgame purimabuddhaniṣadyāṃ |<br>
svastikakāle sa lokapradīpaḥ<br>
upāviśe mahiruhāgrasamīpe ||</p>
</blockquote>
<p><a class='ref sc' id='sc406'>SC 406</a>atha khalu kālo nāgarājo bodhisatvaṃ siṃhāsanagatam abhistave ||</p>
<blockquote class='gatha'>
<p><a class='ref sc' id='sc407'>SC 407</a>yathā mṛdūhi jālehi saṃstaritvāna saṃstaraṃ |<br>
yathā paryaṃkam ābhuṃjasi adya buddho bhaviṣyasi ||</p>
<p><a class='ref sc' id='sc408'>SC 408</a>yathā vāṇaśatā paṃca karonti tvāṃ pradakṣiṇaṃ |<br>
samīpe drumarājasya adya buddho bhaviṣyasi ||</p>
<p><a class='ref sc' id='sc409'>SC 409</a>tvaṃ pi naravīra cariyāṃ adya niṣevasi pūrvaṃ anucīrṇāṃ |<br>
dhakṣyasi tvaṃ śaṭhasainyaṃ sanāgaratha sapadātaṃ ||</p>
<p><a class='ref sc' id='sc410'>SC 410</a>yathā dvātriṃśatī kāye mahāpuruṣalakṣaṇā |<br>
niḥsaṃśayaṃ mārasainyaṃ prabhaṃjitvā virocasi ||</p>
<p><a class='ref sc' id='sc411'>SC 411</a>adya tvaṃ sāśravaṃ cittaṃ kilesamadasūdana |<br>
jñānenotpāṭayitvāna bodhiṃ prāpya vibhotsyasi ||</p>
<p><a class='ref sc' id='sc412'>SC 412</a>adya te saha dharmeṇa prativaktā na bheṣyati |<br>
iti kālo mahānāgaḥ uragāṇāṃ varottamaḥ |<br>
hṛṣṭo prāṃjaliko āha adya buddho bhaviṣyasi ||</p>
</blockquote>
<p><a class='ref sc' id='sc413'>SC 413</a>bodhisatvo kālaṃ nāgarājānaṃ saṃrāgeti || evam etaṃ mahākāla evam etaṃ mahānāga adyāhaṃ anuttarāṃ samyaksaṃbodhim abhisaṃbudhyiṣyaṃ ||</p>
<blockquote class='gatha'>
<p><a class='ref sc' id='sc414'>SC 414</a>taṃ ca kālam avaci dvipadendro<br>
prītiharṣaparivṛṃhitakāyo |<br>
<a class='ref sen' id='sen2.404'>Sen 2.404</a> adya kāla vacanaṃ tava satyaṃ<br>
adya spṛśiṣya anuttarabodhiṃ ||</p>
<p><a class='ref sc' id='sc415'>SC 415</a>api mahidharā girivarā na bhaveyā<br>
candramātra gagaṇā prapateyā |<br>
naivāhan tatra gato na bhaveyaṃ<br>
bhohi prītimanaso bhujagendra ||</p>
<p><a class='ref sc' id='sc416'>SC 416</a>meruśṛṃga anilo vidhameyā<br>
medinī ca gagaṇaṃ ca sameyā |<br>
mādṛśā na hi siṃhāsanaśreṣṭhaṃ<br>
upagamya amṛtaṃ na spṛśensuḥ ||</p>
<p><a class='ref sc' id='sc417'>SC 417</a>so girāṃ pramuṃca tatra niṣaṇṇo<br>
tiryaṃ va drumavarasya samīpe |<br>
adya sarvabhavamūlam aśeṣaṃ<br>
ūhanāmi rajanīkṣayakāle ||</p>
<p><a class='ref sc' id='sc418'>SC 418</a>stavitva kālo saṃbuddhaṃ dvātriṃśavaralakṣaṇaṃ |<br>
pradakṣiṇaṃ karitvāna tatraivāntarahāyitha ||</p>
</blockquote>
<p><a class='ref sc' id='sc419'>SC 419</a>niṣaṇṇo bodhisatvo paṃca saṃjñā pratilabhe || tadyathā atītasaṃjñā kṣemasaṃjñā sukhasaṃjñā aśakyasaṃjñā || imāṃ ca punaḥ parasaṃjñāṃ pratilabhate || adyamaham anuttarāṃ samyaksaṃbodhim abhisaṃbuddheṣyaṃ [catvāri nītayo tadyathā sāma daṇḍo bhedo pradāno] ||</p>
<p><a class='ref sc' id='sc420'>SC 420</a>atha khalu māro pāpīmāṃ yena bodhiyaṣṭis tenopasaṃkramitvā vaihāyase antarīkṣe sthitaḥ prāṃjalīkṛtaḥ bodhisatvaṃ namasyanto || atha khalu bodhisatvo māraṃ pāpīmaṃ imāye gāthāye abhyabhāṣe ||</p>
<blockquote class='gatha'>
<p><a class='ref sc' id='sc421'>SC 421</a><a class='ref sen' id='sen2.405'>Sen 2.405</a> vaihāyase tiṣṭhasi antarīkṣe<br>
vegapramatto mṛgamaṇḍalīva |<br>
namasyanto prāṃjali vandamāno<br>
taṃ vandanīyaṃ iha tvaṃ namasyasi ||</p>
<p><a class='ref sc' id='sc422'>SC 422</a>ahaṃ vo īśvaro rājā vicetā sarvaprāṇināṃ |<br>
sukhaduḥkhasya vidvāṃso loke paryāyakovidu ||</p>
<p><a class='ref sc' id='sc423'>SC 423</a>yavā te yauvanaṃ vīra ārogyaṃ ca mahāyaśa |<br>
bhuṃja mānuṣyakā kāmāṃ pitur niveśane vasa ||</p>
<p><a class='ref sc' id='sc424'>SC 424</a>mahīṃ ramyāṃ āvasehi sphītāṃ udadhimaṇḍalāṃ |<br>
mahāyajñāni yajamāno rājyaṃ kārehi gautama ||</p>
<p><a class='ref sc' id='sc425'>SC 425</a>aśvamedhaṃ puruṣamedhaṃ puṇḍarīkaṃ nirargaḍaṃ |<br>
etāṃ yajñāṃ yajitvāna hohisi amaro maru ||</p>
<p><a class='ref sc' id='sc426'>SC 426</a>etāṃ yajñā yajitvāna trāyastriṃśā sa-indrikā |<br>
modanti kāmakānāṃ <span class='gap'>+ + + + + + + + + + + +</span> ||</p>
<p><a class='ref sc' id='sc427'>SC 427</a>evaṃ tvaṃ hi mārṣa kruhi karohi vacanaṃ mama |<br>
mā āgāmike vihanyāhi hitvā sāṃdṛṣṭikaṃ phalaṃ ||</p>
<p><a class='ref sc' id='sc428'>SC 428</a>imāṃ gāthāṃ bhaṇe māro bodhisatvasya santike |<br>
tathāvādinaṃ ca māraṃ bodhisatvo dhyabhāṣati ||</p>
<p><a class='ref sc' id='sc429'>SC 429</a>pramattabuddhi pāpīmaṃ kasya arthaṃ ihāgataḥ |<br>
naiva tvaṃ īśvaro rājā na brahmā na prajāpatiḥ ||</p>
<p><a class='ref sc' id='sc430'>SC 430</a><a class='ref sen' id='sen2.406'>Sen 2.406</a> saca tvam īśvaro asyā na me yācesi prāṃjali |<br>
susamṛddhāpi yā jātiḥ hīnotkṛṣṭā ca madhyamā |<br>
tāṃ nāhaṃ abhinandāmi anapekṣo smi te pi hi ||</p>
<p><a class='ref sc' id='sc431'>SC 431</a>susamṛddhā pi ye kāmā hīnautkṛṣṭamadhyamā |<br>
te py ahaṃ nābhinandāmi anapekṣo smi te pi hi ||</p>
<p><a class='ref sc' id='sc432'>SC 432</a>ye pime paṃca kāmaguṇā lokasya sukhasammatā |<br>
te py ahaṃ nābhinandāmi anapekṣo smi te pi hi ||</p>
<p><a class='ref sc' id='sc433'>SC 433</a>nāgo yathā pāśaṃ bhittvā dārayitvā ca bandhanā |<br>
gacchati yenakāmo va <span class='gap'>+ + + + + + + + + + + + + + +</span> ||</p>
<p><a class='ref sc' id='sc434'>SC 434</a>chittvā gṛhabandhanāni gaṃsāmi ahaṃ puraṃ varaṃ |<br>
aho dharmam udīrayensuḥ hṛṣṭapramuditā nabhe ||</p>
</blockquote>
<p><a class='ref sc' id='sc435'>SC 435</a>punar māro yena bodhiyaṣṭis tenopasaṃkramitvā uparivaihāyasaṃ antarīkṣe asthāsi || bodhisatvo taṃ āha || kas tvaṃ || māro āha ||</p>
<blockquote class='gatha'>
<p><a class='ref sc' id='sc436'>SC 436</a>aham īśvaro madakaro marumānuṣāṇāṃ<br>
mahyaṃ surāsuravaro viṣayānuvāsī |<br>
saṃsārapaṃjaragatā madanābhibhūtā<br>
kāmāturā mucyanti mṛtyupāśā ||</p>
<p><a class='ref sc' id='sc437'>SC 437</a>taṃ vācayā madhurayā paramārthadarśī<br>
māraṃ bravīta mahimaṇḍagato maharṣi |<br>
ākalpakoṭi kuśaloghasamanvitasya<br>
<br>
<a class='ref sen' id='sen2.407'>Sen 2.407</a> vacanaṃ nararṣabharutaṃ narapuṃgavasya ||</p>
<p><a class='ref sc' id='sc438'>SC 438</a>cittaśūro si yadi taveśvaratvaṃ<br>
kāmeśvaro si yadi vyaktam anīśvaro si |<br>
kāmāturā hi strīṇāṃ manujendragarbha<br>
paṃke patanti maṇiratnavilambicūḍā ||</p>
<p><a class='ref sc' id='sc439'>SC 439</a>teṣān tathā nipatitāna mahīśvarāṇāṃ<br>
pṛṣṭhe patanti puruṣāṇa striyo lalantyaḥ |<br>
te kāmarāgamadavegayutā hasanti<br>
tasmiṃ kṣaṇasmiṃ pramadā yamadāsabhūtā ||</p>
<p><a class='ref sc' id='sc440'>SC 440</a>so dāsatām upagato pramadājanasya<br>
aiśvaryatāṃ vadasi paśya yathāsi mūḍho |<br>
kāmāturasya hi na vidyati īśvaratvaṃ<br>
nābhū na cāpi bhavitā iti niścitaṃ me ||</p>
<p><a class='ref sc' id='sc441'>SC 441</a>so haṃ tavādya sabalaṃ yadhi nirjinitvā<br>
aruṇodaye pratibhāte bhavitāsmi buddho |<br>
siṃhāsanam anugato hi na kaści kṛṣṇa<br>
uttiṣṭhate caramadehagato abuddho ||</p>
</blockquote>
<p><a class='ref sc' id='sc442'>SC 442</a>māro āha |</p>
<blockquote class='gatha'>
<p><a class='ref sc' id='sc443'>SC 443</a>kiṃ garjase drumavarasmi sukhaṃ niṣaṇṇo<br>
na hi tāva paśyasiha yodhyasahasramāliṃ |<br>
senāṃ piśācabahurākṣasayakṣasaṃghāṃ<br>
<a class='ref sen' id='sen2.408'>Sen 2.408</a> caturaṃginīṃ muditāṃ bahumantrayantrāṃ ||</p>
</blockquote>
<p><a class='ref sc' id='sc444'>SC 444</a>bodhisatva āha ||</p>
<blockquote class='gatha'>
<p><a class='ref sc' id='sc445'>SC 445</a>yadi mārakoṭinayutāni samāgamensuḥ<br>
kuśalaughasaṃcayasaṃcitanararṣabhasya |<br>
romaṃ na iṃjeya kuto tuvaṃ kṛṣṇabandhu<br>
pratigaccha kiṃ vilapesi nirarthakena ||</p>
</blockquote>
<p><a class='ref sc' id='sc446'>SC 446</a>māro bodhisatvena kṣipto svakaṃ bhavanaṃ gatvā parivārasya ācikṣati || eṣo māriṣa bodhisatvo bodhimaṇḍe niṣaṇṇo anuttarāṃ samyaksaṃbodhim abhisaṃbodhitukāmo | so sthānāto cyāvayitavyaḥ mā mama viṣayāto bahujanakāyam atikrāmayiṣyati || tasya dāni janīsuto nāma putro āha || tāta mā naṃ antarāyaṃ karohi anuttarāye samyaksaṃbodhaye abhisaṃbudhyatu | yādṛśaṃ me adhigataṃ garbhokramaṇaṃ ca jāti ca abhiniṣkramaṇaṃ ca yathā ca bodhimaṇḍe upasaṃkramya niṣaṇṇo adyaiṣa anuttarāṃ samyaksaṃbodhiṃ | abhisaṃbuddhiṣyati | nāsti so satvo vā satvakāyo vā bodhisatvasya samartho anuttarāye samyaksaṃbodhaye antarāyaṃ kartuṃ ||</p>
<blockquote class='gatha'>
<p><a class='ref sc' id='sc447'>SC 447</a>niṣaṇṇo siṃho yatha duṣpradharṣo<br>
obhāsayitva diśāṃ vṛkṣamūle |<br>
na caitad asmākaṃ kadāci rocati<br>
yaṃ evarūpaṃ ṛṣim ākramesi ||</p>
<p><a class='ref sc' id='sc448'>SC 448</a>śīlena kṣāntīye tapena caiva<br>
upeto sarvaparamāṃ gatiṃ gato |<br>
<a class='ref sen' id='sen2.409'>Sen 2.409</a> so evarūpo samucchritadhvajo<br>
gajo yathā bhetsyati ātmabandhaṃ ||</p>
<p><a class='ref sc' id='sc449'>SC 449</a>paśya tuvaṃ sarvadvipāda-uttamaṃ taṃ<br>
candro yathā vibhāti pūrṇamāsye |<br>
kathaṃ hi cittaṃ kramate abuddhi<br>
yo evarūpāṃ labhate viheṭhāṃ ||</p>
<p><a class='ref sc' id='sc450'>SC 450</a>aṃgārakarṣūṃ prapateya na koci<br>
āśīviṣaṃ pi spṛśe no kareṇa |<br>
jātyandho trasto śunakhehi pṛṣṭhe<br>
so andhakūpe prapate acakṣuḥ ||</p>
<p><a class='ref sc' id='sc451'>SC 451</a>evaṃ ime bhonti parīttacetaso<br>
mantro ca no asti tathāvidhānāṃ |<br>
ye evarūpaṃ pariśuddhagocaraṃ taṃ<br>
aśraddadhānā prapatanti acakṣuṣo ||</p>
<p><a class='ref sc' id='sc452'>SC 452</a>sacevaṃ etaṃ vacanaṃ na gṛhṇatha<br>
mārgastha unmārgagatā smariṣyatha |<br>
palāyamānā diśatā caturdiśaṃ<br>
yathāpi <span class='gap'>+ + +</span> bhraṣṭa kroṣṭuko ||</p>
</blockquote>
<p><a class='ref sc' id='sc453'>SC 453</a>kālo amātyo gāthāṃ bhāṣati ||</p>
<blockquote class='gatha'>
<p><a class='ref sc' id='sc454'>SC 454</a>sarvo svakārthasmi samucchritasmiṃ<br>
sammoham āsanno visaṃjñabuddhiḥ |<br>
<a class='ref sen' id='sen2.410'>Sen 2.410</a> yathā ayaṃ deva asaṃpratīto<br>
matiṃ ayuktāṃ karute janīsutaḥ ||</p>
</blockquote>
<p><a class='ref sc' id='sc455'>SC 455</a>tato māro mahāsannāhaṃ sannahitvā āgato bodhisatvasamīpaṃ || bodhisatvena ca ukkāsitaśabdena bhagno || punaḥ māro mahāsannāhaṃ sannahitvā bodhimaṇḍe bodhisatvasamīpam āgataḥ mahatīye caturaṃginīye senāye kumbhāṇḍayakṣarākṣasavatīye || samantā triṃśadyojanāṃ sphuritvā hayasahasrayuktavāhanaṃ abhiruhi citracāpadharo sannaddhakavacito ucchritadhvajapatākaḥ anekabherīmṛdaṃgamarupaṭahapaṇavaśaṃkhasaṃninādena kilikilaprakṣveḍitaśabdāni pramuṃcamānāye bhairavāye vikṛtāye bhūtagaṇasenāye saṃparivṛto || tadyathā || anye aśvamukhā anye uṣṭramakhā anye gardabhamukhā anye ajamukhā anye meṇḍamukhā anye mṛgamukhā anye siṃhamukhā anye vyāghramukhā anye dvīpimukhā anye ṛkṣamukhā anye śvānamukhā anye sūkaramukhā anye viḍālamukhā anye kākamukhā anye kukkuṭamukhā anye gṛdhramukhā anye kuraramukhā anye aśīrṣakā kabandhā anye ekaśirā anye bahuśirā anye dviśirā anye acakṣuṣo anye caikacakṣuṣo anye ahastakā anye apādakā anye abāhukā anye daśabāhukā anye asidharā anye śaktidharā anye tomaradharā anye bhiṇḍipāladharā anye śūladharā anye triśūladharā anye haladharā anye cakradharā anye muśaladharā anye mudgaradharā anye paraśudharā anye khaḍgadharā anye karaṃkadharā | anye mukhato ’gniṃ vamanti anye sarpāṃ vamanti anye kṣuraparyantā cakrān upari antarīkṣe bhrāmayanti || anye pādena hastināgaṃ gṛhya bodhisatvaṃ abhidravanti | <a class='ref sen' id='sen2.411'>Sen 2.411</a> anye uṣṭraṃ gṛhya anye aśvaṃ gṛhya anye gardabhaṃ gṛhya anye kabandhaṃ gṛhya anye karaṃkāṃ gṛhya anye āśīviṣaṃ gṛhya anye siṃhāṃ gṛhya anye vyāghrāṃ gṛhya anye dvīpīṃ gṛhya anye ṛkṣāṃ gṛhya anye gavayāṃ gṛhya anye mahiṣāṃ gṛhya anye śīrṣakaroṭīṃ gṛhya anye parvatakūṭāni gṛhya anye samūlāni vṛkṣāṇi gṛhya | anye antarīkṣā ca aṃgāravarṣaṃ pātayanti anye āśīviṣavarṣāṇi pātenti anye upalavarṣāṇi pātenti | anye hastiṣu abhirūḍhā anye aśveṣu anye uṣṭreṣu anye mahiṣeṣu anye gardabheṣu gavayeṣu anye mṛgeṣu anye sūkareṣu abhirūḍhā bodhisatvam abhidravanti || nāpi bodhisatvasya romasyāpi iṃjitatvaṃ cittasya vā anyathātvaṃ ||</p>
<blockquote class='gatha'>
<p><a class='ref sc' id='sc456'>SC 456</a>atha sa sagavayāśvaratho kho bahuhayavāraṇayuktāṃ senāṃ |<br>
abhinirmiṇīyabhiyāsi yena bodhisatvāsanaṃ śreṣṭhaṃ ||</p>
<p><a class='ref sc' id='sc457'>SC 457</a>so hayasahasrayuktaṃ vāhanam abhiruhya citracāpadharo |<br>
vācām ugrām udīraye hanatha hanatha gṛhṇatha naṃ śīghraṃ ||</p>
<p><a class='ref sc' id='sc458'>SC 458</a>kuṃjarakharaśvavadanā uṣṭramukhā muṣalapāṇino raudrā |<br>
rākṣasagaṇā pratibhayaṃ bhramanti yato sau arinighātī ||</p>
<p><a class='ref sc' id='sc459'>SC 459</a>aparāṇi kabandhāni āśīviṣakāni ruhanti medinyāṃ |<br>
imaṃ hanatha imaṃ gṛhṇatha ravanti ārttasvaraṃ ghoraṃ ||</p>
<p><a class='ref sc' id='sc460'>SC 460</a>apare mukhato sarpān agniṃ viṣaṃ ca vamanti <span class='gap'>+ + +</span> |<br>
pādena gṛhya gajendram abhidravanti piśācagaṇāḥ ||</p>
<p><a class='ref sc' id='sc461'>SC 461</a><a class='ref sen' id='sen2.412'>Sen 2.412</a> parvataśṛṃgānapara uggiramānā abhidravanti muniṃ |<br>
aṃgāravarṣam apare varṣanti nabhe piśācagaṇāḥ ||</p>
<p><a class='ref sc' id='sc462'>SC 462</a>kṣuraparyantā apare bhramenti cakrāṇi antarīkṣagatā |<br>
gagaṇe ca caṭacaṭāyati asanirghorāṃ karoti śabdaṃ ||</p>
</blockquote>
<p><a class='ref sc' id='sc463'>SC 463</a>atha khalu bodhisatvena triṣkṛtyo śiraṃ parāmṛṣya triṣkṛtyo paryaṃkaṃ parāmṛṣya dakṣiṇena hastaratanena suvicitrarājikena lākṣārasaprasekavarṇena mṛdunā tūlasaṃsparśopamena tāmranakhena anekakalpakoṭīkuśalamūlasamanvāgatena pṛthivī saṃparāhatā pranade gambhīraṃ sukṣmarūpaṃ anunade anuraṇe | sayyathāpi nāma māgadhikā kaṃsapātrī parvataśṛṃge saṃparāhatā gambhīrarūpaṃ anunade anuraṇe evam eva bodhisatvena dakṣiṇena hastaratanena tāmranakhena suvicitrarājikena lākṣārasaprasekavarṇena mṛdunā tūlasaṃsparśopamena anekakalpakoṭīkuśalamūlasamanvāgatena pṛthivī parāhatā tena ca pṛthivīśabdena bhijje lujje pralujje pariṇame || hastino pi sānaṃ sīdensuḥ aśvā pi sānaṃ sīdensuḥ rathā pi sānaṃ sīdensuḥ pādā pi sānaṃ sīdensuḥ hastā pi sānaṃ sīdensuḥ praharaṇā pi prapatensuḥ diśā pi sānaṃ ujjhyensuḥ atīrthenāpi nadīṃ nairaṃjanāṃ prapatensuḥ | anye vāmena pārśvena prapatensuḥ anye dakṣiṇena pārśvena prapatensuḥ anye uttānakā prapatensuḥ anye pādehi prapatensuḥ anye jānukehi prapatensuḥ anye omūrdhakā prapatensuḥ anye avakubjakā prapatensuḥ bhītā trastā parasparam utkrośamānā ||</p>
<blockquote class='gatha'>
<p><a class='ref sc' id='sc464'>SC 464</a>so kareṇa mṛdutūlupamena<br>
āhaneya dharaṇīṃ dvipadendro |<br>
<a class='ref sen' id='sen2.413'>Sen 2.413</a> kampe medinī sasāgaraśailā<br>
tena bhagnā ca camuḥ namucisya ||</p>
<p><a class='ref sc' id='sc465'>SC 465</a>so ca jahe tadā bodhisamīpaṃ<br>
bodhisatvatejena te caranto |<br>
anekaturagavāraṇayodhā<br>
vagāḍhā nairaṃjanāṃ nāma tīrthaṃ ||</p>
<p><a class='ref sc' id='sc466'>SC 466</a>patitamathitāśvarathaśastraḥ<br>
māro sarākṣasagaṇo diśāṃ ca |<br>
aprajānanto nairaṃjananāma<br>
pratyotīrṇo vigataśastro tīrthaṃ ||</p>
<p><a class='ref sc' id='sc467'>SC 467</a>yojanasahasramātraṃ palānā<br>
ṛddhibalena rakṣasenā trastā |<br>
tathāpi no cābhayā prakaṃpanti<br>
jīvātha diṣṭyā sma saṃśayamuktā ||</p>
<p><a class='ref sc' id='sc468'>SC 468</a>anye rakṣagaṇāḥ kaṇṭhāvalagnā<br>
prarodanti ca mandāravāṃ ca |<br>
devā pravarṣensu karkāravāṃ ca<br>
hṛṣṭamanā vācam udīrayanti ||</p>
<p><a class='ref sc' id='sc469'>SC 469</a>vijayo pārthivasya gagaṇe ca<br>
dundubhiśabdo hikkāranado ca |<br>
<a class='ref sen' id='sen2.414'>Sen 2.414</a> nirnade trailokye pravidhutaṃ ca<br>
nabhaṃ vimalaṃ śāstu vijayasmiṃ ||</p>
</blockquote>
<p><a class='ref sc' id='sc470'>SC 470</a>devaputro devalokaṃ gatvā āha ||</p>
<blockquote class='gatha'>
<p><a class='ref sc' id='sc471'>SC 471</a>yo sau bhāvo satpuruṣottamasya<br>
nairaṃjanātīram upahatasya |<br>
na śakyaṃ tad varṣaśatehi vaktuṃ<br>
pradeśamātraṃ parikīrtayiṣyaṃ ||</p>
<p><a class='ref sc' id='sc472'>SC 472</a>dṛṣṭo me jāmbūnadakāñcanābho<br>
vyomaprabho lakṣaṇacitragātro |<br>
saṃprasthito ekacaro abhūṣi<br>
nairañjanā yāva ca bodhimaṇḍo ||</p>
<p><a class='ref sc' id='sc473'>SC 473</a>so te kramāṃ padmadalaprakāśāṃ<br>
yathā yathā nikṣipate mahīyaṃ |<br>
tathā tathā kampati sābhirāmā<br>
anekaghoṣābhiratā vasudharā ||</p>
<p><a class='ref sc' id='sc474'>SC 474</a>dṛṣṭā me mārasya camū samāgatā<br>
samantato yakṣasahasrakoṭyo |<br>
karoti trāsaṃ hṛdayaṃ prakampe<br>
na satvasārasya karonti iñjanāṃ ||</p>
<p><a class='ref sc' id='sc475'>SC 475</a>na cāsya bhāvaṃ pṛthivīya jñāyate<br>
samantato devasahasrakoṭiyo |<br>
ghoṣaṃ udīrayanti bhaviṣyate jino<br>
<br>
<a class='ref sen' id='sen2.415'>Sen 2.415</a> prahṛṣṭā vastrāṇi ca bhrāmayensuḥ ||</p>
<p><a class='ref sc' id='sc476'>SC 476</a>dṛṣṭā me paṃcaśatā jīvajīvakā<br>
mayūrahaṃsā karaviṃkakokilā |<br>
saṃprasthitenaikaravā abhūṣi<br>
nairaṃjanā yāva ca bodhimaṇḍaṃ ||</p>
<p><a class='ref sc' id='sc477'>SC 477</a>dṛṣṭo me mārgā amarehi nirmito<br>
nairaṃjanā yāva ca bodhimaṇḍaṃ |<br>
dhūpasya ca puṣpasya ca mālyasya<br>
vicitrapuṣpo sumanojñagandho ||</p>
<p><a class='ref sc' id='sc478'>SC 478</a>bhagne māre sarvaśo hatateje<br>
pūrve yāme pariśodhaye cakṣuṃ |<br>
madhyame ca yāme māranighātī<br>
pūrvenivāsacaritā smaresi ||</p>
<p><a class='ref sc' id='sc479'>SC 479</a>udgate ca aruṇe varabuddhiṃ<br>
yattakāṃ purimabuddhānubuddhāṃ |<br>
buddhadharmavaśitā prāpuṇesi<br>
lokanātho bhavarāganighātī ||</p>
</blockquote>
<p><a class='ref sc' id='sc480'>SC 480</a>rātryā paścime yāme aruṇodghāṭasamaye nandīmukhāyāṃ rajanyāṃ yat kiṃcit puruṣeṇa satpuruṣeṇa mahāpuruṣeṇa puruṣarṣabhena puruṣadravyena puruṣavīreṇa puruṣanāgena puruṣasiṃhena puruṣanṛpeṇa puruṣapadumena puruṣakumudena puruṣapuṇḍarīkena puruṣapuṃgavena puruṣājāneyena puruṣadhaureyeṇa anuttareṇa puruṣadamyasārathinā vikrāntena parākrāntena ekena apramattena <a class='ref sen' id='sen2.416'>Sen 2.416</a> ātāpinā vyapakṛṣṭena prahitātmena viharantena gatimatā smṛtimatā dhṛtimatā buddhimatā prajñāvantena arthikena cchandikena sarvaśo sarvatra yajjñātavyaṃ boddhavyaṃ abhisaṃboddhavyaṃ sarvaṃ tam ekacittakṣaṇasamāyuktayā prajñayā anuttarāṃ samyaksaṃbodhim abhisaṃbuddhaḥ || devaputrā gandhamālyaṃ gṛhya sthitā kin tu khalu bhagavato cittaṃ vimuktaṃ || bhagavāṃs tāsāṃ devatānāṃ cittena cittam ājñāya tāye velāye tāsāṃ devatānāṃ imaṃ kāṃkṣāchedanaṃ udānaṃ bhāṣati || chittvā tṛṣṇāṃ vijahāmi rajaṃ śuṣkāśravāṇi na sravanti chinnaṃ vartmaṃ na vartati | eṣaiva anto duḥkhasya ||</p>
<blockquote class='gatha'>
<p><a class='ref sc' id='sc481'>SC 481</a>atha nānāvarṇā kusuma-oghā<br>
nipatensuḥ sucitrasugandhā |<br>
devaputrakaratalavimuktā<br>
devarājam abhidakṣiṇiyensuḥ ||</p>
<p><a class='ref sc' id='sc482'>SC 482</a>yasya vīryaṃ girisāram atulyaṃ<br>
yo sadā kulātiteja sikhīva |<br>
tasya devamanujopacitasya<br>
aṃjaliṃ kurutha apratimasya ||</p>
<p><a class='ref sc' id='sc483'>SC 483</a>yadā ime prādurbhavanti dharmā<br>
ātāpino dhyāyato brāhmaṇasya |<br>
athāsya kāṃkṣā vyapanenti sarvā<br>
yadā prajānāti sahetudharmā ||</p>
</blockquote>
<p><a class='ref sc' id='sc484'>SC 484</a>ayaṃ anulomo pratītyasamutpādaḥ ||</p>
<blockquote class='gatha'>
<p><a class='ref sc' id='sc485'>SC 485</a><a class='ref sen' id='sen2.417'>Sen 2.417</a> yadā ime prādurbhavanti dharmā<br>
ātāpino dhyāyato brāhmaṇasya |<br>
athāsya kāṃkṣā vyapanenti sarvā<br>
kṣayaṃ pratyayānāṃ avaiti ||</p>
</blockquote>
<p><a class='ref sc' id='sc486'>SC 486</a>ayaṃ pratilomaḥ pratītyasamutpādaḥ ||</p>
<p><a class='ref sc' id='sc487'>SC 487</a>māreṇa pāpīmatā prāṇakā nirmitā bhagavato paryaṃkaṃ bhindanti | sūryeṇa udentena sarve vilīnā ||</p>
<p><a class='ref sc' id='sc488'>SC 488</a>atha khalu bhagavān tāye velāye imaṃ udānam udānaye ||</p>
<blockquote class='gatha'>
<p><a class='ref sc' id='sc489'>SC 489</a>yadā ime prādurbhavanti dharmā<br>
ātāpano dhyāyato brāhmaṇasya |<br>
vidharṣitā tiṣṭhati mārasainyā<br>
sūryeṇaiva obhāsitam antarīkṣaṃ ||</p>
</blockquote>
<p><a class='ref sc' id='sc490'>SC 490</a>atha khalu bhagavān prathamasaṃbodhiprāpto tāye velāye imam udānam udānaye ||</p>
<blockquote class='gatha'>
<p><a class='ref sc' id='sc491'>SC 491</a>sukho vipāko puṇyānāṃ abhiprāyaś ca ṛdhyati |<br>
kṣipraṃ ca paramāṃ śāntiṃ nirvṛtiṃ cādhigacchati ||</p>
<p><a class='ref sc' id='sc492'>SC 492</a>purato ye upasargā devatā mārakāyikā |<br>
antarāyaṃ na śaknonti kṛtapuṇyasya kartuṃ vai ||</p>
<p><a class='ref sc' id='sc493'>SC 493</a>ye bhonti alpapuṇyasya vigrahā te na bhavanti balavanto |<br>
balavāṃ bhoti samādhī saṃbhāravatāṃ sapuṇyavatāṃ ||</p>
<p><a class='ref sc' id='sc494'>SC 494</a>yadi yo ca devaloke atha vā vasavartino manuṣyo vā |<br>
<a class='ref sen' id='sen2.418'>Sen 2.418</a> akṛtyaṃ prārthayate kiṃci tathā tatha na ṛdhyate tasya ||</p>
<p><a class='ref sc' id='sc495'>SC 495</a>atha vā puna prārthayati nirvāṇaṃ acyutaṃ padam aśokaṃ |<br>
mārgaṃ duḥkhapraśamanaṃ pratilabhate alpakisareṇa ||</p>
</blockquote>
<p><a class='ref sc' id='sc496'>SC 496</a>atha khalu bhagavān āha || lokavijitaṃ nāma samādhi samāpadyate || ayaṃ lokaḥ santāpajāto sparśoparato rāgaṃ vedeti ātmano | yena yena hi madyanti tato na bhavati anyathā | bhave ayaṃ loko sakto bhave rakto bhavābhinandito || bhavo yatra bhavati duḥkhaṃ bhavati || prahāṇārthaṃ khalu punar bhikṣavas tathāgatena brahmacaryaṃ uṣyati || ye hi keci bhavena bhavasya niḥśaraṇam āhuḥ sarve te bhavā aniḥśaraṇā ti vademi | ye vā punaḥ kecid bhikṣavo bhavena bhavasya vipramokṣam āhuḥ sarve te bhavā avimuktā ti vademi || upadhiṃ pratītya duḥkhasya saṃbhavo sarvopadhikṣayato bhikṣavo nāsti duḥkhasya saṃbhavo || lokam imaṃ paśya pṛthuṃ avidyāparīttaṃ bhūtaṃ bhūtasaṃbhavā aparimuktaṃ || ye kecid bhavā sarve hi sarvatrayāye saṃvartanti | sarve te bhavā anityā duḥkhadharmāḥ pariṇāmadharmāḥ || evam etaṃ yathābhūtaṃ samyakprajñayā paśyate || kṣīyati bhavatṛṣṇā bhavaṃ nābhinandati sarvaśo tṛṣṇākṣayo nirvāṇaṃ || tasya nirvṛtasya bhikṣavaḥ punarbhavo na bhavati || abhibhūto māro vijitasaṃgrāmo nirjitāḥ śatravaḥ apatyaktaḥ sarvabhavo iti ||</p>
<p><a class='ref sc' id='sc497'>SC 497</a>bhagavān samyaksaṃbuddho yad arthaṃ samudāgato tam artham abhisaṃbhāvayitvā bodhimūle ukkāśanaśabdena māro pāpīmāṃ sabalo savāhano bhagno || anuttarāṃ samyaksaṃbodhim abhisaṃbudhyitvā <a class='ref sen' id='sen2.419'>Sen 2.419</a> pravṛtte varadharmacakre mahāpariṣāṃ samudānayitvā rājagṛhe viharāta śāstā devānāṃ ca manuṣyāṇāṃ ca satkṛto gurukṛto mānito pūjito ’pacito lābhāgrayaśograprāpto lābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ | tatra ca anopaliptaḥ padmam iva jalena puṇyabhāgīyāṃ satvāṃ puṇyehi niveśayamāno phalabhāgīyāṃ satvāṃ phalehi pratiṣṭhāpayamāno vāsanābhāgīyāṃ satvāṃ vāsanāyām avasthāpayamāno amṛtam analpakena devamanuṣyāṃ saṃvibhajanto prāṇakoṭiśatasahasrāṇām amṛtam anuprāpayanto anavarāgrajātijarāmaraṇasaṃsārakāntāranarakādidurgamahāprapātād abhyuddharitvā kṣame śive same sthale abhaye nirvāṇe pratiṣṭhāpayamāno āvarjayitvā aṃgamagadhavajjimallakāśikośalakurupāṃcālacetivatsamatsyaśūrasenaaśvakaavantidaśadiśāṃ | jñāne dṛṣṭaparākramo svayaṃbhū divyehi vihārehi viharanto brāhmaṇehi vihārehi viharanto āniṃjehi vihārehi viharanto āryehi vihārehi viharanto sāṃtatyedi vihārehi viharanto buddho buddhavihārehi viharanto jino jinavihārehi viharanto jānako jānakavihārehi viharanto sarvajño sarvajñavihārehi viharanto || cetovaśiprāpto punaḥ buddho bhagavanto yehi yehi vihārehi ākāṃkṣati tehi tehi vihārehi viharati ||</p>
</blockquote>
<footer>
<p>Based on the ed. by Émile <span class='author'>Senart</span>, 3 vols., Paris 1882–1897.</p>
<p>Cf. also Emmanuel <span class='author'>Faure</span>, B. <span class='author'>Oguibénine</span>, M. <span class='author'>Yamazaki</span>, and Y. <span class='author'>Ousaka</span>, <cite class='book' translate='no'>Mahavastu-avādana, vol.I: word index and reverse word index</cite>, Tokyo 2003 (Philologica Asiatica, Monograph Series 20), The Chuo Academic Research Institute (Tokyo, 2003 (July)).</p>
<p>Input by Emmanuel Fauré (formerly Université Marc Bloch, Strasbourg), under the supervision of Prof. Boris Oguibénine. Data conversion in cooperation with Stefan Baums, Seattle.</p>
<p>NOTE: This is Klaus Wille’s revision (dated 17.03.2005) of the earlier <abbr title='Göttingen Register of Electronic Texts in Indian Languages'>GRETIL</abbr> version, which has the following modifications:</p>
<ul>
<li>In vol. 1 the Sandhi has been restored; the Avagraha has been retained in cases where Senart did not provide one.</li>
<li>From vol. 2 onward only the Avagraha supplied by Senart is given.</li>
</ul>
<p>Prepared for SuttaCentral by <span class='editor'>Bhikkhu Sujato</span>. The text has been broken into sections corresponding to the chapters of the English translation by J.J. Jones.</p>
</footer>
</article>
</body>
</html>
