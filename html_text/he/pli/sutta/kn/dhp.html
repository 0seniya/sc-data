<!DOCTYPE html>
<html>
<head>
<meta charset='UTF-8'>
<meta name='author' content='Shai Schwartz'>
<title></title>
</head>
<body>
<article id='dhp' lang='he' dir='rtl'>
<header>
<h1>דרך האמת - דהמפדה</h1>
</header>
<h2>הצמדים—Yamakavagga</h2>
<blockquote class='gatha'>
<p><a class='ref sc' id='sc1' data-uid='dhp1'>SC 1</a><a class='ref ss' id='ss1'>SS 1</a>התודעה קודמת לכל התופעות,<br>
התודעה היא ראש להן, כולן מעשה תודעה.<br>
אם אדם מדבר או פועל<br>
עם תודעה לא טהורה,<br>
סבל בא בעקבותיו<br>
כגלגלי עגלה העוקבים אחר השור.</p>
<p><a class='ref sc' id='sc2' data-uid='dhp2'>SC 2</a><a class='ref ss' id='ss2'>SS 2</a>התודעה קודמת לכל התופעות,<br>
התודעה היא ראש להן, כולן מעשה תודעה.<br>
אם אדם מדבר או פועל<br>
עם תודעה טהורה,<br>
אושר בא בעקבותיו<br>
כמו צילו העוקב אחריו.</p>
<p><a class='ref sc' id='sc3' data-uid='dhp3'>SC 3</a><a class='ref ss' id='ss3'>SS 3</a>"הוא פגע בי, הוא הכה אותי,<br>
הוא הביס אותי, הוא שדד אותי."<br>
מי שמטפח מחשבות כאלו,<br>
השנאה לא שוקטת בו.</p>
<p><a class='ref sc' id='sc4' data-uid='dhp4'>SC 4</a><a class='ref ss' id='ss4'>SS 4</a>"הוא פגע בי, הוא הכה אותי,<br>
הוא הביס אותי, הוא שדד אותי."<br>
מי שלא מטפח מחשבות כאלו,<br>
השנאה שוקטת בו.</p>
<p><a class='ref sc' id='sc5' data-uid='dhp5'>SC 5</a><a class='ref ss' id='ss5'>SS 5</a>לעולם שנאה אינה שוקטת<br>
באמצעות שנאה,<br>
רק באמצעות אי-שנאה היא שוקטת—<br>
זהו חוק נצחי.</p>
<p><a class='ref sc' id='sc6' data-uid='dhp6'>SC 6</a><a class='ref ss' id='ss6'>SS 6</a>יש אנשים שלא מבינים<br>
שכולנו נידונים למות—<br>
אך אלו שמבינים זאת<br>
מיישבים את מריבותיהם.</p>
<p><a class='ref sc' id='sc7' data-uid='dhp7'>SC 7</a><a class='ref ss' id='ss7'>SS 7</a>מי שמרוכז בתענוגות,<br>
חסר שליטה בחושיו,<br>
אינו מתון באכילה,<br>
עצלן ורופס,<br>
אותו מָארַה מכניע,<br>
כשם שסופה מפילה עץ חלש.</p>
<p><a class='ref sc' id='sc8' data-uid='dhp8'>SC 8</a><a class='ref ss' id='ss8'>SS 8</a>מי שעוסק בהתבוננות בדוֹחֶה,<br>
שולט בחושיו,<br>
מתון באכילה,<br>
בעל אמון ומאמץ כנה,<br>
מָארַה אינו מכניע אותו,<br>
כשם שסופה אינה מפילה הר יציב.</p>
<p><a class='ref sc' id='sc9' data-uid='dhp9'>SC 9</a><a class='ref ss' id='ss9'>SS 9</a>מי שלובש את הגלימה הכתומה,<br>
אך אינו נקי מזיהומים,<br>
חסר שליטה עצמית ואינו ישר—<br>
הוא לבטח אינו ראוי לה.</p>
<p><a class='ref sc' id='sc10' data-uid='dhp10'>SC 10</a><a class='ref ss' id='ss10'>SS 10</a>אך מי שנקי מזיהומים,<br>
מבוסס במוסר,<br>
בעל שליטה עצמית ובעל יושר—<br>
הוא אכן ראוי לגלימה הכתומה.</p>
<p><a class='ref sc' id='sc11' data-uid='dhp11'>SC 11</a><a class='ref ss' id='ss11'>SS 11</a>אלו שרואים את המהותי במה שאינו מהותי<br>
ורואים את מה שאינו מהותי במהותי,<br>
לא מגיעים לעולם אל המהותי<br>
ואובדים בכוונות טועות.</p>
<p><a class='ref sc' id='sc12' data-uid='dhp12'>SC 12</a><a class='ref ss' id='ss12'>SS 12</a>אלו שרואים את המהותי כמהותי<br>
ואת הלא-מהותי כלא-מהותי,<br>
מגיעים אל המהותי<br>
וחיים עם כוונות טובות.</p>
<p><a class='ref sc' id='sc13' data-uid='dhp13'>SC 13</a><a class='ref ss' id='ss13'>SS 13</a>כשם שאל בית שאינו מסוכך היטב<br>
יחדור גשם,<br>
כך לתודעה בלתי מפותחת כראוי<br>
תחדור תאווה.</p>
<p><a class='ref sc' id='sc14' data-uid='dhp14'>SC 14</a><a class='ref ss' id='ss14'>SS 14</a>כשם שאל בית מסוכך היטב<br>
לא יחדור גשם,<br>
כך לתודעה מפותחת כראוי<br>
לא תחדור תאווה.</p>
<p><a class='ref sc' id='sc15' data-uid='dhp15'>SC 15</a><a class='ref ss' id='ss15'>SS 15</a>הוא מצטער עכשיו ומצטער אחר כך,<br>
העושה רע מצטער בשני העולמות.<br>
הוא מצטער ומתייסר<br>
בראותו את מעשיו הלא טהורים.</p>
<p><a class='ref sc' id='sc16' data-uid='dhp16'>SC 16</a><a class='ref ss' id='ss16'>SS 16</a>הוא שמח עכשיו ושמח אחר כך,<br>
העושה טוב שמח בשני העולמות.<br>
הוא שמח ומאושר<br>
בראותו את מעשיו הטהורים.</p>
<p><a class='ref sc' id='sc17' data-uid='dhp17'>SC 17</a><a class='ref ss' id='ss17'>SS 17</a>הוא סובל עכשיו וסובל אחר כך,<br>
העושה רע סובל בשני העולמות.<br>
המחשבה 'עשיתי רע' מענה אותו,<br>
והוא סובל עוד יותר כאשר הוא מגיע אל עולם היגון.</p>
<p><a class='ref sc' id='sc18' data-uid='dhp18'>SC 18</a><a class='ref ss' id='ss18'>SS 18</a>הוא שמח כאן ושמח אחר כך,<br>
העושה טוב, שמח בשני העולמות.<br>
המחשבה 'עשיתי טוב' משמחת אותו,<br>
והוא שמח אף יותר כאשר הוא מגיע אל עולם השמחה.</p>
<p><a class='ref sc' id='sc19' data-uid='dhp19'>SC 19</a><a class='ref ss' id='ss19'>SS 19</a>אדם המשנן כתבים רבים,<br>
אך ברשלנותו אינו פועל בהתאם,<br>
דומה לרועה בקר שסופר רק את הבקר של אחרים—<br>
הוא אינו לוקח חלק בברכה של חיי הפרישות.</p>
<p><a class='ref sc' id='sc20' data-uid='dhp20'>SC 20</a><a class='ref ss' id='ss20'>SS 20</a>על אף שאדם משנן מעט כתבים,<br>
אם הוא הולך בדרך הדְהַמַּה ופועל על פיה,<br>
אם הוא זונח תאווה, שנאה ואשליה,<br>
אם הוא בעל חוכמה אמיתית ותודעה משוחררת,<br>
ואם אינו נקשר לדבר בעולם הזה או בעולם הבא—<br>
אכן, הוא לוקח חלק בברכה של חיי הפרישות.</p>
</blockquote>
<h2>ערנות—Appamādavagga</h2>
<blockquote class='gatha'>
<p><a class='ref sc' id='sc21' data-uid='dhp21'>SC 21</a><a class='ref ss' id='ss21'>SS 21</a>ערנות היא הדרך אל האלמוות,<br>
חוסר ערנות היא הדרך אל המוות.<br>
הערניים לא מתים,<br>
בעוד אלה שאינם ערניים כאילו היו מתים.</p>
<p><a class='ref sc' id='sc22' data-uid='dhp22'>SC 22</a><a class='ref ss' id='ss22'>SS 22</a>בהבנה בהירה זו,<br>
החכמים הערניים<br>
שמחים בערנות,<br>
ונהנים בעולמם של האציליים.</p>
<p><a class='ref sc' id='sc23' data-uid='dhp23'>SC 23</a><a class='ref ss' id='ss23'>SS 23</a>המתרגל בהתמדה,<br>
ברציפות ובמאמץ איתן—<br>
החכם יגשים נִיבָּאנַה,<br>
השחרור הנעלה משעבוד.</p>
<p><a class='ref sc' id='sc24' data-uid='dhp24'>SC 24</a><a class='ref ss' id='ss24'>SS 24</a>האדם הנמרץ והקשוב,<br>
שמעשיו טהורים וזהירים,<br>
בעל השליטה העצמית והערני, החי על פי הדְהַמַּה—<br>
תהילתו מתעצמת.</p>
<p><a class='ref sc' id='sc25' data-uid='dhp25'>SC 25</a><a class='ref ss' id='ss25'>SS 25</a>באמצעות מאמץ וערנות,<br>
משמעת ושליטה עצמית,<br>
החכם עושה לעצמו אי,<br>
אשר שיטפון לא יכול להכניע.</p>
<p><a class='ref sc' id='sc26' data-uid='dhp26'>SC 26</a><a class='ref ss' id='ss26'>SS 26</a>הטיפשים והבורים<br>
נכנעים לחוסר ערנות,<br>
אך החכם שומר על ערנות<br>
כעל העושר הגדול ביותר.</p>
<p><a class='ref sc' id='sc27' data-uid='dhp27'>SC 27</a><a class='ref ss' id='ss27'>SS 27</a>אל תיכנעו לחוסר ערנות<br>
אל תקדישו עצמכם להנאות חושים.<br>
רק המתרגל הערני<br>
משיג אושר גדול.</p>
<p><a class='ref sc' id='sc28' data-uid='dhp28'>SC 28</a><a class='ref ss' id='ss28'>SS 28</a>מסלק חוסר ערנות באמצעות ערנות,<br>
כך החכם פועל<br>
ומעפיל למגדל החוכמה נטול צער.<br>
אז הוא מביט על ההמון מלא הצער,<br>
כפי שהעומד על ראש הר<br>
על השוטים למטה.</p>
<p><a class='ref sc' id='sc29' data-uid='dhp29'>SC 29</a><a class='ref ss' id='ss29'>SS 29</a>ערני בין חסרי ערנות,<br>
ער לגמרי בין ישנים—<br>
החכם מתקדם כמו סוס מהיר,<br>
המותיר אחריו סוס חלש.</p>
<p><a class='ref sc' id='sc30' data-uid='dhp30'>SC 30</a><a class='ref ss' id='ss30'>SS 30</a>בזכות ערנות, אִינְדְרַה<br>
נעשה ראש הישויות השמימיות.<br>
ערנות זוכה לשבחים,<br>
חוסר ערנות זוכה תמיד לבוז.</p>
<p><a class='ref sc' id='sc31' data-uid='dhp31'>SC 31</a><a class='ref ss' id='ss31'>SS 31</a>הנזיר המקדיש עצמו לערנות<br>
ורואה סכנה בחוסר ערנות,<br>
מתקדם כמו אש<br>
השורפת את כל הזיהומים גדולים כקטנים.</p>
<p><a class='ref sc' id='sc32' data-uid='dhp32'>SC 32</a><a class='ref ss' id='ss32'>SS 32</a>הנזיר המקדיש עצמו לערנות,<br>
ורואה סכנה בחוסר ערנות,<br>
לא ימעד.<br>
הוא קרוב לנִיבָּאנַה.</p>
</blockquote>
<h2>התודעה—Cittavagga</h2>
<blockquote class='gatha'>
<p><a class='ref sc' id='sc33' data-uid='dhp33'>SC 33</a><a class='ref ss' id='ss33'>SS 33</a>התודעה הפכפכה ובלתי יציבה,<br>
קשה לריסון וקשה לשליטה.<br>
החכם מיישר אותה<br>
כמו שיוצר חיצים מיישר את החץ.</p>
<p><a class='ref sc' id='sc34' data-uid='dhp34'>SC 34</a><a class='ref ss' id='ss34'>SS 34</a>כדג שהוטל מפרפר על קרקע יבשה<br>
לאחר שהוצא מבריכת מגוריו—<br>
כך גם התודעה הזו מיטלטלת<br>
על מנת להימלט מתחומו של מָארַה.</p>
<p><a class='ref sc' id='sc35' data-uid='dhp35'>SC 35</a><a class='ref ss' id='ss35'>SS 35</a>כיבוש התודעה הוא דבר נפלא,<br>
כה קשה לאחיזה, תמיד זריזה,<br>
ונודדת לכל מקום בו היא חפצה—<br>
תודעה מאומנת מביאה שמחה.</p>
<p><a class='ref sc' id='sc36' data-uid='dhp36'>SC 36</a><a class='ref ss' id='ss36'>SS 36</a>איש חכם, הגן על התודעה!<br>
כה חמקמקה וקשה להבחנה,<br>
נודדת לכל מקום בו היא חפצה—<br>
תודעה מאובטחת מביאה שמחה.</p>
<p><a class='ref sc' id='sc37' data-uid='dhp37'>SC 37</a><a class='ref ss' id='ss37'>SS 37</a>התודעה חבויה וחסרת צורה,<br>
נודדת למרחקים ובודדה—<br>
אלו המכניעים אותה<br>
משוחררים מכבליו של מָארַה.</p>
<p><a class='ref sc' id='sc38' data-uid='dhp38'>SC 38</a><a class='ref ss' id='ss38'>SS 38</a>מי שתודעתו אינה יציבה,<br>
שאינו יודע את הלימוד הטוב,<br>
ושאמונו מעורער—<br>
חוכמתו אינה מבשילה.</p>
<p><a class='ref sc' id='sc39' data-uid='dhp39'>SC 39</a><a class='ref ss' id='ss39'>SS 39</a>לערני, שתודעתו אינה ספוגה בתאווה,<br>
אינה מיוסרת משנאה,<br>
ושהתעלה מעבר לחסד ומגרעת—<br>
פחד לא קיים.</p>
<p><a class='ref sc' id='sc40' data-uid='dhp40'>SC 40</a><a class='ref ss' id='ss40'>SS 40</a>משהבנת שהגוף הזה הוא ככלי חרס,<br>
ומשביססת את התודעה הזו כעיר מבצר,<br>
הכה במָארַה בחרב החוכמה—<br>
הגן על מה שכבשת, אך אל תיצמד לדבר.</p>
<p><a class='ref sc' id='sc41' data-uid='dhp41'>SC 41</a><a class='ref ss' id='ss41'>SS 41</a>מה נורא! תוך זמן קצר<br>
יהיה הגוף הזה מוטל על האדמה,<br>
מושלך ללא רוח חיים,<br>
כמו בול עץ חסר תועלת.</p>
<p><a class='ref sc' id='sc42' data-uid='dhp42'>SC 42</a><a class='ref ss' id='ss42'>SS 42</a>תודעה שמכוונת לפגוע<br>
תגרום לאדם נזק גדול יותר<br>
מאשר כל נזק שאויב יעשה לאויבו,<br>
או שונא לשונאו.</p>
<p><a class='ref sc' id='sc43' data-uid='dhp43'>SC 43</a><a class='ref ss' id='ss43'>SS 43</a>לא אם, לא אב,<br>
או כל קרוב אחר,<br>
יכולים להועיל לאדם יותר מתודעתו שלו,<br>
כאשר היא מכוונת לטוב.</p>
</blockquote>
<h2>פרחים—Pupphavagga</h2>
<blockquote class='gatha'>
<p><a class='ref sc' id='sc44' data-uid='dhp44'>SC 44</a><a class='ref ss' id='ss44'>SS 44</a>מי ידע את זו האדמה,<br>
את עולמו של יָאמַה והישויות שבו?<br>
מי יבין את דברי החוכמה המוצגים כהלכה,<br>
כאדם מיומן המלקט פרחים?</p>
<p><a class='ref sc' id='sc45' data-uid='dhp45'>SC 45</a><a class='ref ss' id='ss45'>SS 45</a>החניך יבין את זו האדמה, את עולמו של יָאמַה<br>
ואת העולם הזה עם הישויות שבו.<br>
החניך יבין את דברי החוכמה המוצגים כהלכה<br>
כאדם מיומן המלקט פרחים.</p>
<p><a class='ref sc' id='sc46' data-uid='dhp46'>SC 46</a><a class='ref ss' id='ss46'>SS 46</a>משהבנת שהגוף הזה הוא כמו קצף,<br>
משחדרת לטבעו האשלייתי,<br>
משעקרת את חיצי הפרח של מָארַה,<br>
תוכל לצאת מטווח ראייתו של מלך המוות.</p>
<p><a class='ref sc' id='sc47' data-uid='dhp47'>SC 47</a><a class='ref ss' id='ss47'>SS 47</a>אדם המלקט רק את הפרחים,<br>
שדעתו נצמדת בתאווה—<br>
המוות סוחף אותו,<br>
כשיטפון אדיר הסוחף כפר רדום.</p>
<p><a class='ref sc' id='sc48' data-uid='dhp48'>SC 48</a><a class='ref ss' id='ss48'>SS 48</a>אדם המלקט רק את הפרחים,<br>
שדעתו נצמדת בתאווה,<br>
ושחושיו אינם מסופקים—<br>
נמצא תחת שליטתו של המוות.</p>
<p><a class='ref sc' id='sc49' data-uid='dhp49'>SC 49</a><a class='ref ss' id='ss49'>SS 49</a>כדבורה שאוספת את הצוף<br>
ועוזבת את הפרח<br>
מבלי לפגוע בצבעו וריחו,<br>
כך החכם מתהלך בכפר.</p>
<p><a class='ref sc' id='sc50' data-uid='dhp50'>SC 50</a><a class='ref ss' id='ss50'>SS 50</a>אל לו לאדם למצוא דופי באחר,<br>
במה שעשה או לא עשה.<br>
על אדם לבחון רק את עצמו,<br>
את מה שעשה או לא עשה.</p>
<p><a class='ref sc' id='sc51' data-uid='dhp51'>SC 51</a><a class='ref ss' id='ss51'>SS 51</a>כפרח יפה השופע בצבע אך חסר ניחוח,<br>
כך מילותיו היפות<br>
של מי שאינו נוהג על פיהן<br>
אינן נושאות פרי.</p>
<p><a class='ref sc' id='sc52' data-uid='dhp52'>SC 52</a><a class='ref ss' id='ss52'>SS 52</a>כפרח יפה השופע בצבע ובעל ניחוח,<br>
כך מילותיו היפות<br>
של האדם הנוהג על פיהן<br>
נושאות פרי.</p>
<p><a class='ref sc' id='sc53' data-uid='dhp53'>SC 53</a><a class='ref ss' id='ss53'>SS 53</a>כשם שניתן לשזור זרים רבים<br>
מערימת פרחים גדולה,<br>
כך גם על בן התמותה<br>
לעשות מעשים טובים רבים.</p>
<p><a class='ref sc' id='sc54' data-uid='dhp54'>SC 54</a><a class='ref ss' id='ss54'>SS 54</a>ניחוחם המתוק של פרחים אינו נישא נגד הרוח,<br>
אף לא ניחוחם של עץ הסנדל, הבירנית והיסמין.<br>
אך ניחוחו של הטוב נישא נגד הרוח.<br>
אדם טוב קורן וחודר לכל עבר.</p>
<p><a class='ref sc' id='sc55' data-uid='dhp55'>SC 55</a><a class='ref ss' id='ss55'>SS 55</a>מכל הניחוחות—<br>
עץ הסנדל, הבירנית,<br>
לוטוס ויסמין—<br>
ניחוח הטוהר המוסרי הוא הטוב ביותר.</p>
<p><a class='ref sc' id='sc56' data-uid='dhp56'>SC 56</a><a class='ref ss' id='ss56'>SS 56</a>עמום הוא ניחוחם<br>
של הטַגַרַה ועץ הסנדל,<br>
לעומת ניחוח הטוהר המוסרי הנעלה,<br>
אשר נישא אף בין הישויות השמימיות.</p>
<p><a class='ref sc' id='sc57' data-uid='dhp57'>SC 57</a><a class='ref ss' id='ss57'>SS 57</a>מָארַה לא מוצא לעולם<br>
את דרכם של המוסריים,<br>
החיים בערנות ומשוחררים<br>
באמצעות ידיעה מושלמת.</p>
<p><a class='ref sc' id='sc58' data-uid='dhp58'>SC 58</a><a class='ref ss' id='ss58'>SS 58</a>כשם שעל ערימת אשפה<br>
המושלכת לצד הדרך,<br>
יכול ללבלב לוטוס ריחני<br>
ונעים למראה,</p>
<p><a class='ref sc' id='sc59' data-uid='dhp59'>SC 59</a><a class='ref ss' id='ss59'>SS 59</a>כך בין אנשים<br>
בורים ועיוורים,<br>
תלמידו של המואר בשלמות<br>
זוהר מלא חוכמה.</p>
</blockquote>
<h2>הטיפש—Balavagga</h2>
<blockquote class='gatha'>
<p><a class='ref sc' id='sc60' data-uid='dhp60'>SC 60</a><a class='ref ss' id='ss60'>SS 60</a>ארוך הוא הלילה למי שאינו ישן,<br>
ארוכה היא הדרך ליגע,<br>
ארוכה היא הסַמְסָארַה לטיפשים<br>
שלא יודעים את האמת הנעלה.</p>
<p><a class='ref sc' id='sc61' data-uid='dhp61'>SC 61</a><a class='ref ss' id='ss61'>SS 61</a>אם לא תמצא אדם<br>
טוב ממך או שווה לך,<br>
עשה את דרכך לבד.<br>
אין טעם ברעות עם טיפשים.</p>
<p><a class='ref sc' id='sc62' data-uid='dhp62'>SC 62</a><a class='ref ss' id='ss62'>SS 62</a>"יש לי בנים, יש לי רכוש",<br>
כך הטיפש חושב ודואג.<br>
אך אין לו אפילו את עצמו,<br>
לכן, אילו בנים? איזה רכוש?</p>
<p><a class='ref sc' id='sc63' data-uid='dhp63'>SC 63</a><a class='ref ss' id='ss63'>SS 63</a>טיפש היודע את טיפשותו<br>
הוא נבון לפחות במידה זו,<br>
אך טיפש החושב עצמו חכם<br>
הוא בהחלט נקרא 'טיפש'.</p>
<p><a class='ref sc' id='sc64' data-uid='dhp64'>SC 64</a><a class='ref ss' id='ss64'>SS 64</a>אדם טיפש,<br>
אפילו נמצא במחיצת אדם חכם כל חייו,<br>
אינו מבין את הדהמה<br>
יותר משכפית מבינה את טעם המרק.</p>
<p><a class='ref sc' id='sc65' data-uid='dhp65'>SC 65</a><a class='ref ss' id='ss65'>SS 65</a>אדם נבון,<br>
אפילו נמצא במחיצת אדם חכם לרגע אחד,<br>
מבין במהירות את הדהמה,<br>
כפי שלשון מבינה את טעם המרק.</p>
<p><a class='ref sc' id='sc66' data-uid='dhp66'>SC 66</a><a class='ref ss' id='ss66'>SS 66</a>טיפשים דלי בינה<br>
מתנהגים כאילו היו אויבים של עצמם,<br>
הם עושים מעשים רעים<br>
המניבים פירות מרים.</p>
<p><a class='ref sc' id='sc67' data-uid='dhp67'>SC 67</a><a class='ref ss' id='ss67'>SS 67</a>מעשה לא טוב<br>
הוא זה שעשייתו גוררת חרטה,<br>
ושאת פירותיו<br>
חווים בדמעות ובפנים בוכיות.</p>
<p><a class='ref sc' id='sc68' data-uid='dhp68'>SC 68</a><a class='ref ss' id='ss68'>SS 68</a>מעשה טוב<br>
הוא זה שעשייתו אינה גוררת חרטה,<br>
ושאת פירותיו<br>
חווים בשמחה ואושר.</p>
<p><a class='ref sc' id='sc69' data-uid='dhp69'>SC 69</a><a class='ref ss' id='ss69'>SS 69</a>כל עוד המעשה הרע לא מבשיל,<br>
מדמה אותו הטיפש לדבש,<br>
אך כאשר מבשיל המעשה הרע,<br>
אז הטיפש מצטער.</p>
<p><a class='ref sc' id='sc70' data-uid='dhp70'>SC 70</a><a class='ref ss' id='ss70'>SS 70</a>חודש אחר חודש הסגפן הטיפש יכול לאכול<br>
בעזרת קצה גבעול עשב,<br>
אך עדיין הוא אינו שווה לקמצוץ<br>
של אדם שבחן היטב את הדהמה.</p>
<p><a class='ref sc' id='sc71' data-uid='dhp71'>SC 71</a><a class='ref ss' id='ss71'>SS 71</a>כמו חלב טרי,<br>
מעשה רע אינו מחמיץ מהר,<br>
הוא עוקב אחר הטיפש,<br>
כמו אש הבוערת תחת אפר.</p>
<p><a class='ref sc' id='sc72' data-uid='dhp72'>SC 72</a><a class='ref ss' id='ss72'>SS 72</a>הטיפש משיג ידע שמוביל לאבדון,<br>
זה הורס לטיפש<br>
כל חלקה טובה<br>
ומפצח את ראשו.</p>
<p><a class='ref sc' id='sc73' data-uid='dhp73'>SC 73</a><a class='ref ss' id='ss73'>SS 73</a>הטיפש מחפש כבוד שלא מגיע לו,<br>
זכות קדימה בין נזירים,<br>
סמכות במנזרים,<br>
והערצה מאנשים אחרים.</p>
<p><a class='ref sc' id='sc74' data-uid='dhp74'>SC 74</a><a class='ref ss' id='ss74'>SS 74</a>"הלוואי שבעלי בית ופרושים יחשבו<br>
שהדבר נעשה על ידי. הלוואי שיהיו<br>
תחת שליטתי בנוגע לכל חובה שהיא"—<br>
זוהי שאיפתו של הטיפש,<br>
כך, תשוקתו וגאוותו מתעצמים.</p>
<p><a class='ref sc' id='sc75' data-uid='dhp75'>SC 75</a><a class='ref ss' id='ss75'>SS 75</a>אחד הוא החיפוש אחר הישגים ארציים,<br>
ואחרת היא הדרך לניבאנה.<br>
כאשר הוא מבין זאת כך,<br>
הנזיר, תלמידו של הבודהה,<br>
לא ייסחף אחר תהילה,<br>
אלא ייפתח הינתקות.</p>
</blockquote>
<h2>החכם—Panditavagga</h2>
<blockquote class='gatha'>
<p><a class='ref sc' id='sc76' data-uid='dhp76'>SC 76</a><a class='ref ss' id='ss76'>SS 76</a>כאדם המְכַוֵן אל אוצר<br>
הוא החכם<br>
המצביע על טעויותיך.<br>
התרועע עם חכם מעין זה,<br>
התחבר עם אדם כזה—<br>
רעות כזו הינה לטובה, לא לרעה.</p>
<p><a class='ref sc' id='sc77' data-uid='dhp77'>SC 77</a><a class='ref ss' id='ss77'>SS 77</a>תן לו להתריע, להדריך<br>
ולשמור אותך מהתנהגות לא נאותה.<br>
אדם כזה הינו יקר לאנשים טובים,<br>
ומתועב על ידי הרעים.</p>
<p><a class='ref sc' id='sc78' data-uid='dhp78'>SC 78</a><a class='ref ss' id='ss78'>SS 78</a>אל תתחבר עם ידידים רעים,<br>
אל תתחבר עם שפלים.<br>
התחבר עם ידידים טובים,<br>
התחבר עם אנשים נעלים.</p>
<p><a class='ref sc' id='sc79' data-uid='dhp79'>SC 79</a><a class='ref ss' id='ss79'>SS 79</a>אדם ששמח בדְהַמַּה,<br>
ישן באושר עם תודעה בהירה.<br>
החכם נהנה תמיד מהדְהַמַּה<br>
שהוצגה על ידי הנעלה.</p>
<p><a class='ref sc' id='sc80' data-uid='dhp80'>SC 80</a><a class='ref ss' id='ss80'>SS 80</a>חופרי תעלות מובילים מים,<br>
עושי חיצים מיישרים חיצים,<br>
נגרים מעצבים עץ,<br>
החכמים שולטים בעצמם.</p>
<p><a class='ref sc' id='sc81' data-uid='dhp81'>SC 81</a><a class='ref ss' id='ss81'>SS 81</a>כשם שסלע מוצק<br>
אינו נע ברוח,<br>
כך החכמים לא מושפעים<br>
משבחים והאשמות.</p>
<p><a class='ref sc' id='sc82' data-uid='dhp82'>SC 82</a><a class='ref ss' id='ss82'>SS 82</a>כפי שאגם עמוק<br>
צלול ושליו,<br>
כך החכם הופך צלול<br>
כאשר הוא שומע את הדְהַמַּה.</p>
<p><a class='ref sc' id='sc83' data-uid='dhp83'>SC 83</a><a class='ref ss' id='ss83'>SS 83</a>אכן, הטובים מוותרים על הכל,<br>
הם לא משוחחים על תשוקות להנאות החושים.<br>
החכמים אינם חשים התעלות או דיכאון,<br>
כאשר נוגעים בהם אושר או כאב.</p>
<p><a class='ref sc' id='sc84' data-uid='dhp84'>SC 84</a><a class='ref ss' id='ss84'>SS 84</a>הוא לא ישתוקק להצלחה באמצעים לא כשרים,<br>
לא למען עצמו ולא למען אחר.<br>
הוא לא ישתוקק לבנים, עושר או שלטון—<br>
כך הוא יהיה מוסרי, חכם והגון.</p>
<p><a class='ref sc' id='sc85' data-uid='dhp85'>SC 85</a><a class='ref ss' id='ss85'>SS 85</a>מעטים האנשים<br>
שחוצים אל הגדה שמעבר.<br>
רובם רק רצים<br>
מעלה ומטה בגדה הקרובה.</p>
<p><a class='ref sc' id='sc86' data-uid='dhp86'>SC 86</a><a class='ref ss' id='ss86'>SS 86</a>אלו הפועלים בהתאם<br>
לדְהַמַּה המוצגת בשלמות<br>
יחצו אל מעבר לממלכת המוות<br>
הקשה כל כך לצליחה.</p>
<p><a class='ref sc' id='sc87' data-uid='dhp87'>SC 87</a><a class='ref ss' id='ss87'>SS 87</a>משעזב את התורות האפלות,<br>
החכם מפתח בהירות.<br>
משעזב את הבית לטובת חיי חסר-בית,<br>
הוא חי הרחק בבדידות.</p>
<p><a class='ref sc' id='sc88' data-uid='dhp88'>SC 88</a><a class='ref ss' id='ss88'>SS 88</a>משזנח את התאווה,<br>
בלי דבר—<br>
שם עליו לבקש הנאה.<br>
החכם ינקה עצמו מזיהומי התודעה.</p>
<p><a class='ref sc' id='sc89' data-uid='dhp89'>SC 89</a><a class='ref ss' id='ss89'>SS 89</a>אלו שתודעתם פותחה היטב<br>
לכדי שלמות בגורמי ההתעוררות,<br>
אשר לא נאחזים<br>
ובשמחה מוותרים על ההיקשרות,<br>
הזוהרים, החופשיים מהתחלואים—<br>
הם הגשימו נִיבָּאנַה בעולם הזה.</p>
</blockquote>
<h2>הארהנט—Arahantvagga</h2>
<blockquote class='gatha'>
<p><a class='ref sc' id='sc90' data-uid='dhp90'>SC 90</a><a class='ref ss' id='ss90'>SS 90</a>במי שסיים את המסע, חסר הצער,<br>
אשר השתחרר מהכל לחלוטין,<br>
והכחיד את כל הקשרים,<br>
קדחת התשוקות אינה קיימת עוד.</p>
<p><a class='ref sc' id='sc91' data-uid='dhp91'>SC 91</a><a class='ref ss' id='ss91'>SS 91</a>המודעים מאמצים את עצמם,<br>
הם אינם קשורים לאף בית—<br>
כמו ברבורים שנטשו את האגם,<br>
הם מותירים מאחור בית אחר בית.</p>
<p><a class='ref sc' id='sc92' data-uid='dhp92'>SC 92</a><a class='ref ss' id='ss92'>SS 92</a>אלו שאינם צוברים<br>
ונבונים ביחס למזון,<br>
שמושאם הוא הרִיק,<br>
החופש חסר ההתניות—<br>
דרכם היא כזו של הציפורים באוויר,<br>
בלתי ניתנת לעקיבה.</p>
<p><a class='ref sc' id='sc93' data-uid='dhp93'>SC 93</a><a class='ref ss' id='ss93'>SS 93</a>האדם שתחלואיו הושמדו,<br>
ואינו קשור למזון,<br>
שמושאו הוא הריק,<br>
החופש חסר ההתניות—<br>
דרכו היא כזו של הציפורים באוויר,<br>
בלתי ניתנת לעקיבה.</p>
<p><a class='ref sc' id='sc94' data-uid='dhp94'>SC 94</a><a class='ref ss' id='ss94'>SS 94</a>מי שחושיו שלווים<br>
כסוסים מאולפים היטב על ידי רוכב,<br>
שנטש את היהירות והוא חופשי מהתחלואים—<br>
אדם כמותו גם הישויות השמימיות מוקירות.</p>
<p><a class='ref sc' id='sc95' data-uid='dhp95'>SC 95</a><a class='ref ss' id='ss95'>SS 95</a>כמו האדמה שאינה דוחה דבר,<br>
אדם חסר דאגות, מאומן כראוי,<br>
כעמוד איתן או כאגם צלול נטול בוץ—<br>
אין לו קיום נוסף.</p>
<p><a class='ref sc' id='sc96' data-uid='dhp96'>SC 96</a><a class='ref ss' id='ss96'>SS 96</a>מחשבתו רגועה,<br>
דיבורו רגוע, ומעשיו רגועים,<br>
המשוחרר לגמרי דרך הבנה נכונה,<br>
שליו לחלוטין ויציב.</p>
<p><a class='ref sc' id='sc97' data-uid='dhp97'>SC 97</a><a class='ref ss' id='ss97'>SS 97</a>האדם שמעבר לאמונה, היודע את הבלתי-נוצר,<br>
אשר חתך את כל הקשרים,<br>
אשר השמיד את הגורמים ללידה והפסיק להיאחז—<br>
הוא אכן הטוב מבני האדם.</p>
<p><a class='ref sc' id='sc98' data-uid='dhp98'>SC 98</a><a class='ref ss' id='ss98'>SS 98</a>בין אם זה כפר, יער,<br>
עמק או גבעה—<br>
המקומות בהם אַרַהַנְטִים נמצאים<br>
הם אכן מעוררי השראה.</p>
<p><a class='ref sc' id='sc99' data-uid='dhp99'>SC 99</a><a class='ref ss' id='ss99'>SS 99</a>מעוררי השראה הם היערות,<br>
היכן שאנשים ארציים אינם מוצאים הנאה.<br>
שם חסרי התשוקה שמחים,<br>
כי אין הם מחפשים אחר הנאות חושים.</p>
</blockquote>
<h2>האלפים—Sahassavagga</h2>
<blockquote class='gatha'>
<p><a class='ref sc' id='sc100' data-uid='dhp100'>SC 100</a><a class='ref ss' id='ss100'>SS 100</a>טובה יותר מאלף<br>
מילים נטולות משמעות,<br>
היא מילה אחת בעלת משמעות,<br>
שהשומע אותה משיג שלווה.</p>
<p><a class='ref sc' id='sc101' data-uid='dhp101'>SC 101</a><a class='ref ss' id='ss101'>SS 101</a>טובה יותר מאלף<br>
פסקאות נטולות משמעות,<br>
היא פסקה אחת בעלת משמעות,<br>
שהשומע אותה משיג שלווה.</p>
<p><a class='ref sc' id='sc102' data-uid='dhp102'>SC 102</a><a class='ref ss' id='ss102'>SS 102</a>טוב יותר מלומר אלף<br>
פסקאות נטולות משמעות<br>
הוא לומר פסקה אחת של דְהַמַּה,<br>
שהשומע אותה משיג שלווה.</p>
<p><a class='ref sc' id='sc103' data-uid='dhp103'>SC 103</a><a class='ref ss' id='ss103'>SS 103</a>אף אם אדם יביס בקרב<br>
אלף אנשים אלף פעמים,<br>
עדיין, המנצח הגדול מכולם<br>
הוא מי שמנצח את עצמו.</p>
<p><a class='ref sc' id='sc104' data-uid='dhp104'>SC 104</a><a class='ref ss' id='ss104'>SS 104</a>ניצחון-עצמי הוא טוב יותר<br>
מניצחון על אחרים<br>
לאדם בעל שליטה עצמית<br>
וריסון מוסרי מתמיד.</p>
<p><a class='ref sc' id='sc105' data-uid='dhp105'>SC 105</a><a class='ref ss' id='ss105'>SS 105</a>אפילו ישות שמיימית, גַנְדְהַבַּה,<br>
מָארַה או בְּרַהַמַה<br>
לא יכולים להפוך את ניצחונו<br>
של האדם הזה לתבוסה.</p>
<p><a class='ref sc' id='sc106' data-uid='dhp106'>SC 106</a><a class='ref ss' id='ss106'>SS 106</a>טוב יותר מהקרבת קורבנות באלפים<br>
חודש אחר חודש<br>
במשך מאה שנים,<br>
הוא רגע אחד<br>
בו אדם מעניק כבוד<br>
לבעלי תודעה מפותחת.</p>
<p><a class='ref sc' id='sc107' data-uid='dhp107'>SC 107</a><a class='ref ss' id='ss107'>SS 107</a>טוב יותר מביצוע פולחן<br>
אש קורבן ביער<br>
במשך מאה שנים,<br>
הוא רגע אחד<br>
בו אדם מעניק כבוד<br>
לבעלי תודעה מפותחת.</p>
<p><a class='ref sc' id='sc108' data-uid='dhp108'>SC 108</a><a class='ref ss' id='ss108'>SS 108</a>אי אילו מתנות ומנחות שאדם המחפש ברכה<br>
יציע בעולם הזה במשך שנה שלמה,<br>
כל אלה לא שווים אף רבע מהחסד המושג<br>
בכיבוד האנשים ההגונים, המצוינים באמת.</p>
<p><a class='ref sc' id='sc109' data-uid='dhp109'>SC 109</a><a class='ref ss' id='ss109'>SS 109</a>לזה אשר תמיד נלהב<br>
לכבד ולשרת את המבוגרים,<br>
ארבע הברכות האלו מתגשמות:<br>
חיים ארוכים, יופי, אושר וכוח.</p>
<p><a class='ref sc' id='sc110' data-uid='dhp110'>SC 110</a><a class='ref ss' id='ss110'>SS 110</a>אף שניתן לחיות מאה שנים<br>
ללא מוסר וללא שליטה עצמית,<br>
עדיפים חיים של יום אחד<br>
עם מוסר ומודעות.</p>
<p><a class='ref sc' id='sc111' data-uid='dhp111'>SC 111</a><a class='ref ss' id='ss111'>SS 111</a>אף שניתן לחיות מאה שנים<br>
בטיפשות ובחוסר שליטה עצמית,<br>
עדיפים חיים של יום אחד<br>
עם חוכמה ומודעות.</p>
<p><a class='ref sc' id='sc112' data-uid='dhp112'>SC 112</a><a class='ref ss' id='ss112'>SS 112</a>אף שניתן לחיות מאה שנים<br>
בעצלות ובהתהוללות,<br>
עדיפים חיים של יום אחד<br>
מלאי מאמץ ונחישות.</p>
<p><a class='ref sc' id='sc113' data-uid='dhp113'>SC 113</a><a class='ref ss' id='ss113'>SS 113</a>אף שניתן לחיות מאה שנים<br>
מבלי להבין את ההופעה וההעלמות של הדברים,<br>
עדיפים חיים של יום אחד<br>
בהתבוננות בהופעה וההעלמות של הדברים.</p>
<p><a class='ref sc' id='sc114' data-uid='dhp114'>SC 114</a><a class='ref ss' id='ss114'>SS 114</a>אף שניתן לחיות מאה שנים<br>
מבלי לראות אף פעם את האלמוות,<br>
עדיפים חיים של יום אחד<br>
ולראות את האלמוות.</p>
<p><a class='ref sc' id='sc115' data-uid='dhp115'>SC 115</a><a class='ref ss' id='ss115'>SS 115</a>אף שניתן לחיות מאה שנים<br>
מבלי לראות אף פעם את האמת הנעלה,<br>
עדיפים חיים של יום אחד<br>
ולראות את האמת הנעלה.</p>
</blockquote>
<h2>רוע—Pāpavagga</h2>
<blockquote class='gatha'>
<p><a class='ref sc' id='sc116' data-uid='dhp116'>SC 116</a><a class='ref ss' id='ss116'>SS 116</a>מהר לעשות טוב<br>
ורסן את עצמך מלעשות רע.<br>
כשאדם איטי בעשיית טוב,<br>
תודעתו נוטה לרוע.</p>
<p><a class='ref sc' id='sc117' data-uid='dhp117'>SC 117</a><a class='ref ss' id='ss117'>SS 117</a>אם עשית רע—<br>
אל תחזור על זה,<br>
אל תייחל לזה,<br>
כי הצבירה של רוע מולידה סבל.</p>
<p><a class='ref sc' id='sc118' data-uid='dhp118'>SC 118</a><a class='ref ss' id='ss118'>SS 118</a>אם עשית טוב—<br>
חזור על זה,<br>
ייחל לזה,<br>
כי מבורכת היא הצבירה של טוב.</p>
<p><a class='ref sc' id='sc119' data-uid='dhp119'>SC 119</a><a class='ref ss' id='ss119'>SS 119</a>ייתכן שאדם העושה הרע יפגוש גורל טוב<br>
כל עוד הרוע עדיין לא הבשיל,<br>
אך כאשר הוא מבשיל,<br>
אז עושה הרע רואה את תוצאות מעשיו הרעים.</p>
<p><a class='ref sc' id='sc120' data-uid='dhp120'>SC 120</a><a class='ref ss' id='ss120'>SS 120</a>ייתכן שאדם העושה טוב יפגוש גורל אכזר<br>
כל עוד הטוב עדיין לא הבשיל,<br>
אך כאשר הוא מבשיל, אז עושה-הטוב רואה<br>
את תוצאות מעשיו הטובים.</p>
<p><a class='ref sc' id='sc121' data-uid='dhp121'>SC 121</a><a class='ref ss' id='ss121'>SS 121</a>אל תתייחס בקלות דעת לרוע<br>
במחשבה "זה לא יחזור אלי",<br>
טיפה אחר טיפה גם קערה מתמלאת במים—<br>
כך גם הטיפש,<br>
האוסף מעט למעט,<br>
ממלא עצמו ברוע.</p>
<p><a class='ref sc' id='sc122' data-uid='dhp122'>SC 122</a><a class='ref ss' id='ss122'>SS 122</a>אל תתייחס בקלות דעת לטוב,<br>
במחשבה "זה לא יחזור אלי",<br>
טיפה אחר טיפה גם קערה מתמלאת במים—<br>
כך גם החכם,<br>
האוסף מעט למעט,<br>
ממלא עצמו בטוב.</p>
<p><a class='ref sc' id='sc123' data-uid='dhp123'>SC 123</a><a class='ref ss' id='ss123'>SS 123</a>כפי שסוחר הנוסע עם ליווי מצומצם<br>
וסחורות רבות ירחק מדרכים לא בטוחות,<br>
או אדם הרוצה לחיות ירחק מרעל—<br>
כך גם עליך להתרחק ממעשים רעים.</p>
<p><a class='ref sc' id='sc124' data-uid='dhp124'>SC 124</a><a class='ref ss' id='ss124'>SS 124</a>כף יד נטולת פצעים<br>
יכולה לשאת אפילו רעל.<br>
רעל לא משפיע על מי שאין לו פצעים—<br>
אין שום חולי לאדם שלא עושה כל רע.</p>
<p><a class='ref sc' id='sc125' data-uid='dhp125'>SC 125</a><a class='ref ss' id='ss125'>SS 125</a>מי שפוגע באדם תמים,<br>
טהור וחסר אשמה—<br>
הרוע חוזר אל הטיפש הזה,<br>
כמו אבק המושלך נגד הרוח.</p>
<p><a class='ref sc' id='sc126' data-uid='dhp126'>SC 126</a><a class='ref ss' id='ss126'>SS 126</a>יש שנולדים ברחם,<br>
הרשעים נולדים בעולמות היגון,<br>
המסורים הולכים לעולמות הברכה,<br>
חסרי התחלואים מגשימים נִיבָּאנַה.</p>
<p><a class='ref sc' id='sc127' data-uid='dhp127'>SC 127</a><a class='ref ss' id='ss127'>SS 127</a>לא בשמים, לא באמצע האוקיאנוס,<br>
ולא בנקיקי הרים—<br>
אין מקום בעולם בו אדם יוכל לברוח<br>
מהתוצאות של מעשיו הרעים.</p>
<p><a class='ref sc' id='sc128' data-uid='dhp128'>SC 128</a><a class='ref ss' id='ss128'>SS 128</a>לא בשמים, לא באמצע האוקיאנוס<br>
ולא בנקיקי הרים—<br>
אין מקום בעולם בו אדם יוכל<br>
להתגבר על המוות.</p>
</blockquote>
<h2>אלימות—Dandavagga</h2>
<blockquote class='gatha'>
<p><a class='ref sc' id='sc129' data-uid='dhp129'>SC 129</a><a class='ref ss' id='ss129'>SS 129</a>כולם יראים מפני אלימות,<br>
כולם פוחדים מהמוות.<br>
בראותך שאחרים כמותך,<br>
אל תהרוג ואל תגרום לאחר להרוג.</p>
<p><a class='ref sc' id='sc130' data-uid='dhp130'>SC 130</a><a class='ref ss' id='ss130'>SS 130</a>כולם יראים מפני אלימות,<br>
החיים יקרים לכולם.<br>
בראותך שאחרים כמותך,<br>
אל תהרוג ואל תגרום לאחר להרוג.</p>
<p><a class='ref sc' id='sc131' data-uid='dhp131'>SC 131</a><a class='ref ss' id='ss131'>SS 131</a>אם בעודך רוצה להיות מאושר<br>
אתה משתמש באלימות נגד יצורים חיים<br>
אשר גם רוצים להיות מאושרים—<br>
לא תמצא אושר בעתיד.</p>
<p><a class='ref sc' id='sc132' data-uid='dhp132'>SC 132</a><a class='ref ss' id='ss132'>SS 132</a>אם בעודך רוצה להיות מאושר<br>
אינך משתמש באלימות נגד יצורים חיים<br>
אשר גם רוצים להיות מאושרים—<br>
תמצא אושר בעתיד.</p>
<p><a class='ref sc' id='sc133' data-uid='dhp133'>SC 133</a><a class='ref ss' id='ss133'>SS 133</a>אל תדבר אל אף אחד בגסות,<br>
דבריך ישיבו יחס דומה.<br>
אכן, דיבור מעליב פוגע,<br>
וייתכן שנקמה תשיג אותך.</p>
<p><a class='ref sc' id='sc134' data-uid='dhp134'>SC 134</a><a class='ref ss' id='ss134'>SS 134</a>אם כמו פעמון שבור<br>
אינך מהדהד,<br>
אתה קרוב לנִיבָּאנַה,<br>
כי אין בך עוד עוינות.</p>
<p><a class='ref sc' id='sc135' data-uid='dhp135'>SC 135</a><a class='ref ss' id='ss135'>SS 135</a>כמו רועה המוביל את העדר<br>
למרעה עם מקל,<br>
כך גם הזדקנות ומוות מוליכים<br>
את כוח החיים של בני התמותה.</p>
<p><a class='ref sc' id='sc136' data-uid='dhp136'>SC 136</a><a class='ref ss' id='ss136'>SS 136</a>אף כאשר הוא עושה רע,<br>
הטיפש אינו מבין זאת.<br>
השוטה מתענה כתוצאה ממעשיו,<br>
כמו אדם הנשרף באש.</p>
<p><a class='ref sc' id='sc137' data-uid='dhp137'>SC 137</a><a class='ref ss' id='ss137'>SS 137</a>מי שמשתמש באלימות כנגד אדם לא אלים,<br>
ופוגע במי שלא מזיק,<br>
תוך זמן קצר<br>
יהיה באחד מעשרת המצבים:</p>
<p><a class='ref sc' id='sc138' data-uid='dhp138'>SC 138</a><a class='ref ss' id='ss138'>SS 138</a>הוא יחווה כאב חד,<br>
אסון, פגיעה בגוף,<br>
מחלה אנושה,<br>
מחלת נפש,</p>
<p><a class='ref sc' id='sc139' data-uid='dhp139'>SC 139</a><a class='ref ss' id='ss139'>SS 139</a>הוא יסתבך בצרות עם השלטונות,<br>
יואשם באשמות חמורות,<br>
יאבד קרובים,<br>
יאבד רכוש,</p>
<p><a class='ref sc' id='sc140' data-uid='dhp140'>SC 140</a><a class='ref ss' id='ss140'>SS 140</a>ביתו יחרב בלהבות,<br>
ולאחר מותו<br>
השוטה הזה<br>
יוולד בגיהינום.</p>
<p><a class='ref sc' id='sc141' data-uid='dhp141'>SC 141</a><a class='ref ss' id='ss141'>SS 141</a>לא הליכה בעירום, ולא רַסְטוֹת, ולא לכלוך,<br>
ולא צום, ולא שינה על פני האדמה,<br>
ולא התמרחות בעפר ואפר, ולא הסתגפות בהרים<br>
יכולים לטהר אדם אשר לא התעלה מעבר לספק.</p>
<p><a class='ref sc' id='sc142' data-uid='dhp142'>SC 142</a><a class='ref ss' id='ss142'>SS 142</a>גם אם יהיה מקושט היטב, עדיין, אם הוא יציב,<br>
רגוע, בעל שליטה, ומבוסס בתרגול הרוחני,<br>
לאחר שזנח אלימות כלפי כל היצורים החיים—<br>
הוא ברהמין, הוא פרוש, הוא נזיר.</p>
<p><a class='ref sc' id='sc143' data-uid='dhp143'>SC 143</a><a class='ref ss' id='ss143'>SS 143</a>היכן ניתן למצוא אדם<br>
בעולם הזה המרוסן בענווה,<br>
היודע מעט האשמות,<br>
כפי שסוס טוב יודע מעט מהשוט?</p>
<p><a class='ref sc' id='sc144' data-uid='dhp144'>SC 144</a><a class='ref ss' id='ss144'>SS 144</a>כמו סוס טוב הנמנע מהשוט,<br>
היה ערני ודרוך, התמלא בכמיהה רוחנית.<br>
עם אמונה ומוסר טהור,<br>
מאמץ וריכוז, בחקירה של האמת,<br>
בהשלמת הידע, בהתנהגות נאותה ומודעות,<br>
שים קץ לסבל העצום הזה.</p>
<p><a class='ref sc' id='sc145' data-uid='dhp145'>SC 145</a><a class='ref ss' id='ss145'>SS 145</a>חופרי תעלות מובילים מים,<br>
יוצרי חיצים מיישרים חיצים,<br>
נגרים מעצבים עץ,<br>
והמאומנים היטב שולטים בעצמם.</p>
</blockquote>
<h2>הזדקנות—Jaravagga</h2>
<blockquote class='gatha'>
<p><a class='ref sc' id='sc146' data-uid='dhp146'>SC 146</a><a class='ref ss' id='ss146'>SS 146</a>בעוד העולם עולה כל הזמן בלהבות,<br>
מה לך הצחוק הזה, מה העליצות?<br>
עטוי אפלה,<br>
מדוע אינך מחפש את האור?</p>
<p><a class='ref sc' id='sc147' data-uid='dhp147'>SC 147</a><a class='ref ss' id='ss147'>SS 147</a>הבט בדמות הגוף היפה הזה—<br>
ערימת כאב ומחלות,<br>
נגוע במלא מחשבות,<br>
בלי דבר מתמשך או יציב.</p>
<p><a class='ref sc' id='sc148' data-uid='dhp148'>SC 148</a><a class='ref ss' id='ss148'>SS 148</a>הגוף הזה בלוי לגמרי,<br>
קן מחלות שברירי,<br>
גופה מצחינה מתפרקת—<br>
אכן, החיים נגמרים במוות.</p>
<p><a class='ref sc' id='sc149' data-uid='dhp149'>SC 149</a><a class='ref ss' id='ss149'>SS 149</a>העצמות האלה<br>
שצבען כשל יונים,<br>
כדלעות הן הפזורות בסתיו—<br>
איזו הנאה יש במראה שכזה?</p>
<p><a class='ref sc' id='sc150' data-uid='dhp150'>SC 150</a><a class='ref ss' id='ss150'>SS 150</a>העיר הזו בנויה מעצמות<br>
המודבקות בבשר ודם,<br>
מכילה הזדקנות ומוות,<br>
יוהרה, זלזול, וצביעות.</p>
<p><a class='ref sc' id='sc151' data-uid='dhp151'>SC 151</a><a class='ref ss' id='ss151'>SS 151</a>אפילו מרכבות מלכותיות מפוארות מתבלות,<br>
וכך גם הגוף הזה מזדקן.<br>
אך הדְהַמַּה של הישרים אינה דועכת<br>
כאשר מלמדים אותה לאנשים טובים.</p>
<p><a class='ref sc' id='sc152' data-uid='dhp152'>SC 152</a><a class='ref ss' id='ss152'>SS 152</a>מי שלומד מעט<br>
מזדקן כמו פר—<br>
הוא גדל בנפח<br>
אך חוכמתו אינה גדלה.</p>
<p><a class='ref sc' id='sc153' data-uid='dhp153'>SC 153</a><a class='ref ss' id='ss153'>SS 153</a>דרך לידות רבות בסַנְֹסָארַה<br>
נדדתי לריק,<br>
בחיפוש אחר בונה הבית—<br>
לידות חוזרות ונשנות גורמות סבל.</p>
<p><a class='ref sc' id='sc154' data-uid='dhp154'>SC 154</a><a class='ref ss' id='ss154'>SS 154</a>בונה הבית, התגליתַ!<br>
לא תבנה שוב בית זה,<br>
כי כל קורות הגג שלך שבורות<br>
ועמוד היסוד שלך מנופץ.<br>
תודעתי השיגה את הבלתי-מותנה,<br>
הגשמתי את הכחדת ההשתוקקות.</p>
<p><a class='ref sc' id='sc155' data-uid='dhp155'>SC 155</a><a class='ref ss' id='ss155'>SS 155</a>מי שלא הלך בדרך של חיים רוחניים,<br>
או שנכשל להשיג עושר בצעירותו,<br>
דועך כמו עגור זקן<br>
באגם בלי דגים.</p>
<p><a class='ref sc' id='sc156' data-uid='dhp156'>SC 156</a><a class='ref ss' id='ss156'>SS 156</a>מי שלא הלך בדרך של חיים רוחניים,<br>
או שנכשל להשיג עושר בצעירותו,<br>
שוכב כמו חץ משומש שנורה,<br>
מתאבל על העבר.</p>
</blockquote>
<h2>עצמי—Attavagga</h2>
<blockquote class='gatha'>
<p><a class='ref sc' id='sc157' data-uid='dhp157'>SC 157</a><a class='ref ss' id='ss157'>SS 157</a>אם אדם יקר לעצמו,<br>
עליו לשמור על עצמו היטב.<br>
החכם שומר על ערנות<br>
במשך שלוש אשמורות הלילה.</p>
<p><a class='ref sc' id='sc158' data-uid='dhp158'>SC 158</a><a class='ref ss' id='ss158'>SS 158</a>ראשית על אדם לבסס<br>
את עצמו במה שראוי,<br>
ורק לאחר מכן להדריך אחרים—<br>
כך החכם לא יואשם.</p>
<p><a class='ref sc' id='sc159' data-uid='dhp159'>SC 159</a><a class='ref ss' id='ss159'>SS 159</a>כפי שאדם מלמד אחרים, כך עליו לפעול.<br>
כדי שאדם יאמן אחרים,<br>
ראשית עליו להיות מרוסן בעצמו—<br>
אכן, קשה היא שליטה עצמית.</p>
<p><a class='ref sc' id='sc160' data-uid='dhp160'>SC 160</a><a class='ref ss' id='ss160'>SS 160</a>אדם הוא המגן של עצמו,<br>
מי עוד יוכל להיות המגן?<br>
כאשר אדם בשליטה מלאה,<br>
הוא משיג מגן הקשה להשגה.</p>
<p><a class='ref sc' id='sc161' data-uid='dhp161'>SC 161</a><a class='ref ss' id='ss161'>SS 161</a>הרע נעשה על ידי אדם בעצמו,<br>
נולד מתוך עצמו, נוצר בעצמו—<br>
הוא שוחק את הטיפש<br>
כמו יהלום השוחק אבן חן קשה.</p>
<p><a class='ref sc' id='sc162' data-uid='dhp162'>SC 162</a><a class='ref ss' id='ss162'>SS 162</a>כמו הצמח המטפס מָאלוּבָא<br>
החונק את עץ הסָאל עליו הוא גדל,<br>
כך גם אדם מושחת פוגע בעצמו,<br>
בהתאם לאיחוליו של אויב.</p>
<p><a class='ref sc' id='sc163' data-uid='dhp163'>SC 163</a><a class='ref ss' id='ss163'>SS 163</a>קל לאדם לעשות רע<br>
ונזק לעצמו,<br>
אך להועיל ולעשות טוב,<br>
קשה לו עד מאוד.</p>
<p><a class='ref sc' id='sc164' data-uid='dhp164'>SC 164</a><a class='ref ss' id='ss164'>SS 164</a>הטיפש אשר בשל השקפה<br>
מרושעת משמיץ<br>
את לימוד האַרַהַנְטִים,<br>
האציליים החיים חיי דְהַמַּה,<br>
מצמיח רק פירות של הרס עצמי—<br>
כמו במבוק הקַטְהַקַה המת עם הנבת פירותיו.</p>
<p><a class='ref sc' id='sc165' data-uid='dhp165'>SC 165</a><a class='ref ss' id='ss165'>SS 165</a>אדם עושה רע בעצמו,<br>
אדם מזוהם במו ידיו.<br>
אדם נמנע מלעשות רע בעצמו,<br>
אדם מטוהר במו ידיו.<br>
טוהר וחוסר טוהר של אדם תלויים בו—<br>
אף אחד לא יכול לטהר אחר.</p>
<p><a class='ref sc' id='sc166' data-uid='dhp166'>SC 166</a><a class='ref ss' id='ss166'>SS 166</a>אל לך להזניח את רווחתך למען זו של אחרים,<br>
עד כמה גדולה שתהיה.<br>
דע את רווחתך בבהירות,<br>
ופעל להשגת המטרה הנעלה.</p>
</blockquote>
<h2>העולם—Lokavagga</h2>
<blockquote class='gatha'>
<p><a class='ref sc' id='sc167' data-uid='dhp167'>SC 167</a><a class='ref ss' id='ss167'>SS 167</a>אל תעסוק בדברים נחותים,<br>
אל תחיה בפיזור-דעת,<br>
אל תאמץ השקפות שגויות,<br>
אל תשתהה ארוכות בקיום ארצי.</p>
<p><a class='ref sc' id='sc168' data-uid='dhp168'>SC 168</a><a class='ref ss' id='ss168'>SS 168</a>התעורר! אל תהיה שאנן!<br>
הובל חיים של דְהַמַּה ועשייה טובה.<br>
ההולכים בדרך הדְהַמַּה חיים באושר<br>
גם בעולם הזה וגם בעולם הבא.</p>
<p><a class='ref sc' id='sc169' data-uid='dhp169'>SC 169</a><a class='ref ss' id='ss169'>SS 169</a>הובל חיים של דְהַמַּה ועשייה טובה.<br>
אל תוביל חיים בזויים.<br>
ההולכים בדרך הדְהַמַּה חיים באושר<br>
גם בעולם הזה וגם בעולם הבא.</p>
<p><a class='ref sc' id='sc170' data-uid='dhp170'>SC 170</a><a class='ref ss' id='ss170'>SS 170</a>כפי שאדם מביט בבועה,<br>
כפי שאדם מביט בדמיון שווא,<br>
אם הוא מביט כך בעולם—<br>
מלך המוות לא יכול לראותו.</p>
<p><a class='ref sc' id='sc171' data-uid='dhp171'>SC 171</a><a class='ref ss' id='ss171'>SS 171</a>בוא, הבט בעולם הזה,<br>
היפה כמרכבה מלכותית.<br>
הטיפשים שקועים בו,<br>
אך הנבון חסר הקשרות אליו.</p>
<p><a class='ref sc' id='sc172' data-uid='dhp172'>SC 172</a><a class='ref ss' id='ss172'>SS 172</a>מי שנהג בחוסר תשומת לב<br>
ועתה הוא נוהג במודעות,<br>
מאיר את העולם הזה<br>
כמו ירח ללא ענן.</p>
<p><a class='ref sc' id='sc173' data-uid='dhp173'>SC 173</a><a class='ref ss' id='ss173'>SS 173</a>מי שמשנה את התנהגותו הרעה<br>
לעשייה מיטיבה,<br>
מאיר את העולם הזה<br>
כמו ירח ללא ענן.</p>
<p><a class='ref sc' id='sc174' data-uid='dhp174'>SC 174</a><a class='ref ss' id='ss174'>SS 174</a>העולם הזה עיוור,<br>
רק מעטים רואים בו בבהירות.<br>
כפי שציפורים מעטות מצליחות לחמוק מרשת,<br>
רק מעטים הולכים אל עולמות הברכה.</p>
<p><a class='ref sc' id='sc175' data-uid='dhp175'>SC 175</a><a class='ref ss' id='ss175'>SS 175</a>ברבורים נעים בשמים,<br>
בעלי כוחות נעים באוויר,<br>
החכם נע מן העולם<br>
לאחר שהביס את מָארַה וצבאו.</p>
<p><a class='ref sc' id='sc176' data-uid='dhp176'>SC 176</a><a class='ref ss' id='ss176'>SS 176</a>מי שהפר את הכלל האחד<br>
של הימנעות מאמירת שקר,<br>
ומזלזל במה שיבוא אחר כך,<br>
אין דבר רע שהוא אינו מסוגל לעשות.</p>
<p><a class='ref sc' id='sc177' data-uid='dhp177'>SC 177</a><a class='ref ss' id='ss177'>SS 177</a>קמצנים אינם בדרכם אל עולמות שמימיים,<br>
טיפשים אינם משבחים נדיבות,<br>
אך החכם נהנה בנתינה,<br>
ודי בכך להפוך אותו למאושר אחר כך.</p>
<p><a class='ref sc' id='sc178' data-uid='dhp178'>SC 178</a><a class='ref ss' id='ss178'>SS 178</a>ריבונות על כל העולם,<br>
לידה בעולמות שמימיים,<br>
שליטה בכל העולמות—<br>
טוב מכל אלה הוא פריו של 'הנכנס לזרם'.</p>
</blockquote>
<h2>הבּוּדְּהַה—Buddhavagga</h2>
<blockquote class='gatha'>
<p><a class='ref sc' id='sc179' data-uid='dhp179'>SC 179</a><a class='ref ss' id='ss179'>SS 179</a>ניצחונו של הבּוּדְּהַה הוא בלתי הפיך,<br>
אף אחד בעולם לא מסוגל להשתוות לו.<br>
באיזה נתיב תוכל להדריך את 'חסר הנתיב',<br>
בעל הטווח הבלתי מוגבל?</p>
<p><a class='ref sc' id='sc180' data-uid='dhp180'>SC 180</a><a class='ref ss' id='ss180'>SS 180</a>לבּוּדְּהַה לא קיימת עוד ההשתוקקות<br>
הסבוכה והמסבכת אשר מנציחה את ההתהוות.<br>
באיזה נתיב תוכל להדריך את 'חסר הנתיב',<br>
בעל הטווח הבלתי מוגבל?</p>
<p><a class='ref sc' id='sc181' data-uid='dhp181'>SC 181</a><a class='ref ss' id='ss181'>SS 181</a>החכמים אשר מסורים למדיטציה<br>
מוצאים הנאה בפרישות שלווה.<br>
אפילו הישויות השמימיות מוקירות<br>
את אלה המודעים, הבּוּדְּהוֹת הנעלים.</p>
<p><a class='ref sc' id='sc182' data-uid='dhp182'>SC 182</a><a class='ref ss' id='ss182'>SS 182</a>נדיר להיוולד כאדם,<br>
נדירים הם חיי התמותה.<br>
נדיר לזכות בהזדמנות לשמוע את הדְהַמַּה הטובה,<br>
ונדיר באמת להיות עֵד להופעתם של הבּוּדְּהוֹת.</p>
<p><a class='ref sc' id='sc183' data-uid='dhp183'>SC 183</a><a class='ref ss' id='ss183'>SS 183</a>הימנעות מרע,<br>
פיתוח טוּב,<br>
וטיהור התודעה—<br>
זהו לימוד הבּוּדְּהוֹת.</p>
<p><a class='ref sc' id='sc184' data-uid='dhp184'>SC 184</a><a class='ref ss' id='ss184'>SS 184</a>סובלנות מתמדת היא הסגפנות הגבוהה ביותר.<br>
הבּוּדְּהוֹת אומרים "נִיבָּאנַה היא נעלה".<br>
מי שמזיק לאחרים אינו נזיר אמיתי,<br>
מי שפוגע באחרים אינו פרוש אמיתי.</p>
<p><a class='ref sc' id='sc185' data-uid='dhp185'>SC 185</a><a class='ref ss' id='ss185'>SS 185</a>לא לגנות, לא לפגוע,<br>
להיות מרוסן בהתאם לכללי הנזירות,<br>
לאכול במתינות,<br>
לשהות בבדידות,<br>
להיות מסור לתרגול מדיטציה—<br>
זהו לימוד הבּוּדְּהוֹת.</p>
<p><a class='ref sc' id='sc186' data-uid='dhp186'>SC 186</a><a class='ref ss' id='ss186'>SS 186</a>אפילו בגשם של מטבעות זהב<br>
אין סיפוק לתשוקות,<br>
כי תענוגות החושים מעניקים מעט סיפוק<br>
וגורמים כאב רב.</p>
<p><a class='ref sc' id='sc187' data-uid='dhp187'>SC 187</a><a class='ref ss' id='ss187'>SS 187</a>לאחר שהוא מבין זאת,<br>
החכם לא מוצא הנאה אפילו בהנאות שמימיות.<br>
תלמידו של הער בשלמות<br>
מוצא הנאה בקץ ההשתוקקות.</p>
<p><a class='ref sc' id='sc188' data-uid='dhp188'>SC 188</a><a class='ref ss' id='ss188'>SS 188</a>אנשים המאויימים על ידי פחד,<br>
מחפשים מקלט במקומות רבים—<br>
בגבעות, יערות, חורשות,<br>
עצים ומקדשים.</p>
<p><a class='ref sc' id='sc189' data-uid='dhp189'>SC 189</a><a class='ref ss' id='ss189'>SS 189</a>אף אחד מאלה אינו באמת מקום מחסה בטוח,<br>
אף אחד מאלה אינו מחסה נעלה.<br>
אדם אינו משוחרר מכל הסבל<br>
במקומות מחסה כאלו.</p>
<p><a class='ref sc' id='sc190' data-uid='dhp190'>SC 190</a><a class='ref ss' id='ss190'>SS 190</a>אדם שמוצא מחסה<br>
בבּוּדְּהַה, בדְהַמַּה, ובסַנְגְהַה,<br>
רואה בתבונה נכונה<br>
את ארבעת אמיתות האציליים:</p>
<p><a class='ref sc' id='sc191' data-uid='dhp191'>SC 191</a><a class='ref ss' id='ss191'>SS 191</a>סבל, מקור הסבל,<br>
קץ הסבל,<br>
ודרך האציליים המתומנת<br>
המובילה אל קץ הסבל.</p>
<p><a class='ref sc' id='sc192' data-uid='dhp192'>SC 192</a><a class='ref ss' id='ss192'>SS 192</a>זה אכן מחסה בטוח,<br>
זהו המחסה הנעלה.<br>
לאחר שהלך אל מחסה זה,<br>
אדם משוחרר מכל הסבל.</p>
<p><a class='ref sc' id='sc193' data-uid='dhp193'>SC 193</a><a class='ref ss' id='ss193'>SS 193</a>קשה למצוא אדם בעל חוכמה גדולה—<br>
אין הוא נולד בכל מקום.<br>
היכן שחכם כזה נולד,<br>
משפחתו משגשגת באושר.</p>
<p><a class='ref sc' id='sc194' data-uid='dhp194'>SC 194</a><a class='ref ss' id='ss194'>SS 194</a>מבורכת היא הופעת הבּוּדְּהוֹת,<br>
מבורך הוא לימוד הדְהַמַּה הטובה,<br>
מבורך הוא האיחוד בסַנְגְהַה,<br>
ומבורך הוא התרגול של אלו בהרמוניה.</p>
<p><a class='ref sc' id='sc195' data-uid='dhp195'>SC 195</a><a class='ref ss' id='ss195'>SS 195</a>הוא מכבד את אלו הראויים לכבוד—<br>
הבּוּדְּהוֹת ותלמידיהם,<br>
אשר התעלו מעבר לכל המכשולים<br>
וצלחו מעבר לצער ובכי.</p>
<p><a class='ref sc' id='sc196' data-uid='dhp196'>SC 196</a><a class='ref ss' id='ss196'>SS 196</a>מי שמכבד אותם,<br>
השלווים וחסרי הפחד,<br>
אין שיעור לחסדיו<br>
בכל מדד שהוא.</p>
</blockquote>
<h2>שמחה—Sukkhavagga</h2>
<blockquote class='gatha'>
<p><a class='ref sc' id='sc197' data-uid='dhp197'>SC 197</a><a class='ref ss' id='ss197'>SS 197</a>אכן, אנו חיים בשמחה,<br>
ידידותיים בין העוינים.<br>
בין אנשים עוינים,<br>
אנו חיים חסרי שנאה.</p>
<p><a class='ref sc' id='sc198' data-uid='dhp198'>SC 198</a><a class='ref ss' id='ss198'>SS 198</a>אכן, אנו חיים בשמחה,<br>
חסרי יסורים בין המתייסרים.<br>
בין המתייסרים,<br>
אנו חיים חסרי יסורים.</p>
<p><a class='ref sc' id='sc199' data-uid='dhp199'>SC 199</a><a class='ref ss' id='ss199'>SS 199</a>אכן, אנו חיים בשמחה,<br>
חסרי חמדנות בין החמדנים.<br>
בין החמדנים,<br>
אנו חיים חסרי חמדנות.</p>
<p><a class='ref sc' id='sc200' data-uid='dhp200'>SC 200</a><a class='ref ss' id='ss200'>SS 200</a>אכן, אנו חיים בשמחה,<br>
חסרי הקשרות לדבר.<br>
ניזונים מתחושות התעלות,<br>
נחייה כישויות הקורנות.</p>
<p><a class='ref sc' id='sc201' data-uid='dhp201'>SC 201</a><a class='ref ss' id='ss201'>SS 201</a>ניצחון מוליד טינה,<br>
המובס חי בכאב.<br>
השלווים חיים בשמחה,<br>
וזונחים ניצחון ותבוסה.</p>
<p><a class='ref sc' id='sc202' data-uid='dhp202'>SC 202</a><a class='ref ss' id='ss202'>SS 202</a>אין אש כתשוקה,<br>
ואין מצוקה כשנאה,<br>
אין כאבים כמִצְרַפִים,<br>
ואין שמחה הנעלה על השלווה.</p>
<p><a class='ref sc' id='sc203' data-uid='dhp203'>SC 203</a><a class='ref ss' id='ss203'>SS 203</a>רעב הוא המחלה הגרועה מכל,<br>
סַנְקְהַרוֹת הן הסבל הנורא מכל.<br>
לאדם היודע זאת באמת,<br>
נִיבָּאנַה היא האושר הגדול מכל.</p>
<p><a class='ref sc' id='sc204' data-uid='dhp204'>SC 204</a><a class='ref ss' id='ss204'>SS 204</a>בריאות היא הבעלות הטובה ביותר,<br>
סיפוק הוא העושר הטוב ביותר,<br>
אמון הוא העמית הטוב ביותר,<br>
נִיבָּאנַה היא האושר הגדול מכל.</p>
<p><a class='ref sc' id='sc205' data-uid='dhp205'>SC 205</a><a class='ref ss' id='ss205'>SS 205</a>לאחר שטעם את טעם<br>
ההתבודדות והשלווה,<br>
הוא הופך חופשי מייסורים ועבירות,<br>
וגומע את טעם ברכת הדְהַמַּה.</p>
<p><a class='ref sc' id='sc206' data-uid='dhp206'>SC 206</a><a class='ref ss' id='ss206'>SS 206</a>טוב לראות את האציליים,<br>
להיות בחברתם תמיד משמח.<br>
הרחק ממראה טיפשים,<br>
אדם יהיה תמיד מאושר.</p>
<p><a class='ref sc' id='sc207' data-uid='dhp207'>SC 207</a><a class='ref ss' id='ss207'>SS 207</a>המתרועע בחברת טיפשים<br>
דרכו מתארכת.<br>
מכאיב להיות בחברת טיפשים—<br>
כמו לחיות עם אויב,<br>
אך משמח להיות בחברת החכם,<br>
כמו מפגש עם קרובים.</p>
<p><a class='ref sc' id='sc208' data-uid='dhp208'>SC 208</a><a class='ref ss' id='ss208'>SS 208</a>לכן—<br>
לך בעקבות בעל החוכמה, הנבון והמלומד,<br>
שומר המוסר, הממלא את חובותיו האציליים,<br>
הוא אשר לו תכונות כשל צדיק וחכם,<br>
כמו קבוצת כוכבים הסובבים את הירח.</p>
</blockquote>
<h2>חיבה—Piyavagga</h2>
<blockquote class='gatha'>
<p><a class='ref sc' id='sc209' data-uid='dhp209'>SC 209</a><a class='ref ss' id='ss209'>SS 209</a>הוא המתרגל את שיש להימנע ממנו,<br>
ואינו מתרגל את שעליו לעשות,<br>
לאחר שוויתר על המטרה ונצמד ליקר לו,<br>
מקנא לבסוף באלו שמתרגלים.</p>
<p><a class='ref sc' id='sc210' data-uid='dhp210'>SC 210</a><a class='ref ss' id='ss210'>SS 210</a>אל תחפש קירבה עם האהובים עליך<br>
וגם לא עם השנואים עליך.<br>
לא לראות את האהובים זה סבל,<br>
וכך גם לראות את השנואים.</p>
<p><a class='ref sc' id='sc211' data-uid='dhp211'>SC 211</a><a class='ref ss' id='ss211'>SS 211</a>לכן, אל תוקיר דבר,<br>
כי פרידה מהיקר פוגעת.<br>
אין כבלים לאלו<br>
אשר אין להם דבר אהוב או לא אהוב.</p>
<p><a class='ref sc' id='sc212' data-uid='dhp212'>SC 212</a><a class='ref ss' id='ss212'>SS 212</a>מתוך חיבה צומח צער,<br>
מתוך חיבה צומח פחד.<br>
במי שהשתחרר לחלוטין מחיבה<br>
אין צער, ומהיכן יגיע פחד?</p>
<p><a class='ref sc' id='sc213' data-uid='dhp213'>SC 213</a><a class='ref ss' id='ss213'>SS 213</a>מתוך אהבה צומח צער,<br>
מתוך אהבה צומח פחד.<br>
במי שהשתחרר לחלוטין מאהבה<br>
אין צער, ומהיכן יגיע פחד?</p>
<p><a class='ref sc' id='sc214' data-uid='dhp214'>SC 214</a><a class='ref ss' id='ss214'>SS 214</a>מתוך התענגות צומח צער,<br>
מתוך התענגות צומח פחד.<br>
במי שהשתחרר לחלוטין מהתענגות<br>
אין צער, ומהיכן יגיע פחד?</p>
<p><a class='ref sc' id='sc215' data-uid='dhp215'>SC 215</a><a class='ref ss' id='ss215'>SS 215</a>מתוך תאווה צומח צער,<br>
מתוך תאווה צומח פחד.<br>
במי שהשתחרר לחלוטין מתאווה<br>
אין צער, ומהיכן יגיע פחד?</p>
<p><a class='ref sc' id='sc216' data-uid='dhp216'>SC 216</a><a class='ref ss' id='ss216'>SS 216</a>מתוך השתוקקות צומח צער,<br>
מתוך השתוקקות צומח פחד.<br>
במי שהשתחרר לחלוטין מהשתוקקות<br>
אין צער, ומהיכן יגיע פחד?</p>
<p><a class='ref sc' id='sc217' data-uid='dhp217'>SC 217</a><a class='ref ss' id='ss217'>SS 217</a>המוסריים ובעלי התובנה,<br>
הצדיקים ויודעי האמת,<br>
אשר עושים את שעליהם לעשות—<br>
אותם אנשים מוקירים.</p>
<p><a class='ref sc' id='sc218' data-uid='dhp218'>SC 218</a><a class='ref ss' id='ss218'>SS 218</a>המכוון לעבר הבלתי ניתן לתיאור<br>
אשר תודעתו בעלת השראה,<br>
ושאינה כבולה להנאות החושים—<br>
מכונה 'אדם הנע במעלה הזרם.'</p>
<p><a class='ref sc' id='sc219' data-uid='dhp219'>SC 219</a><a class='ref ss' id='ss219'>SS 219</a>כאשר אדם שנעדר מביתו זמן רב<br>
שב ממרחקים,<br>
קרובים, חברים ועמיתים,<br>
על שובו שמחים ומברכים.</p>
<p><a class='ref sc' id='sc220' data-uid='dhp220'>SC 220</a><a class='ref ss' id='ss220'>SS 220</a>כך עם אדם העושה חסדים—<br>
כאשר הוא מגיע לעולם הבא,<br>
מקבלים אותו מעשיו הטובים<br>
כמו קרובים המקבלים את פני יקירם.</p>
</blockquote>
<h2>כעס—Kodhavagga</h2>
<blockquote class='gatha'>
<p><a class='ref sc' id='sc221' data-uid='dhp221'>SC 221</a><a class='ref ss' id='ss221'>SS 221</a>זנח את הכעס, וותר על הגאווה,<br>
התגבר על כל הכבלים.<br>
מי שאינו נאחז בגוף ובתודעה,<br>
חסר דבר, סבל לא פוגע בו.</p>
<p><a class='ref sc' id='sc222' data-uid='dhp222'>SC 222</a><a class='ref ss' id='ss222'>SS 222</a>אדם הבולם כעס שמתעורר בו,<br>
כמו רכב שעוצר מרכבה מתדרדרת—<br>
אותו אני מכנה 'רכב אמיתי',<br>
האחרים רק אוחזים במושכות.</p>
<p><a class='ref sc' id='sc223' data-uid='dhp223'>SC 223</a><a class='ref ss' id='ss223'>SS 223</a>התגבר על הכעס באמצעות אי-כעס,<br>
התגבר על הרוע באמצעות טוב-לב,<br>
התגבר על הקמצנות באמצעות נדיבות,<br>
התגבר על השקר באמצעות אמת.</p>
<p><a class='ref sc' id='sc224' data-uid='dhp224'>SC 224</a><a class='ref ss' id='ss224'>SS 224</a>על אדם לדבר אמת, לא לתת מקום לכעס<br>
ולתת למי שמבקש גם כשיש לו מעט.<br>
בעזרת שלושה אלו<br>
הוא יגיע אל ממלכת הישויות השמימיות.</p>
<p><a class='ref sc' id='sc225' data-uid='dhp225'>SC 225</a><a class='ref ss' id='ss225'>SS 225</a>החכמים שאינם פוגעים<br>
ותמיד מרוסנים בגוף,<br>
הולכים אל האלמוות,<br>
היכן שאין צער.</p>
<p><a class='ref sc' id='sc226' data-uid='dhp226'>SC 226</a><a class='ref ss' id='ss226'>SS 226</a>הערניים בכל עת,<br>
המתאמנים יומם וליל,<br>
ותמיד מכוונים לנִיבָּאנַה—<br>
תחלואיהם מתפוגגים.</p>
<p><a class='ref sc' id='sc227' data-uid='dhp227'>SC 227</a><a class='ref ss' id='ss227'>SS 227</a>אַטוּלַה, זוהי אימרה עתיקה,<br>
לא כזו המתאימה רק לימינו:<br>
"הם מאשימים את מי ששותק,<br>
הם מאשימים את מי שמדבר הרבה,<br>
הם מאשימים את מי שמדבר מעט.<br>
אין אדם בעולם הזה שלא מאשימים אותו".</p>
<p><a class='ref sc' id='sc228' data-uid='dhp228'>SC 228</a><a class='ref ss' id='ss228'>SS 228</a>מעולם לא היה, לעולם לא יהיה,<br>
וגם כעת לא נמצא אדם,<br>
אשר זוכה רק להאשמות<br>
או זוכה רק לשבחים.</p>
<p><a class='ref sc' id='sc229' data-uid='dhp229'>SC 229</a><a class='ref ss' id='ss229'>SS 229</a>לאחר שהתבונן בו יום אחר יום,<br>
החכם משבח את האדם<br>
בעל ההתנהגות חסרת הדופי:<br>
מרוסן, נבון ומוסרי.</p>
<p><a class='ref sc' id='sc230' data-uid='dhp230'>SC 230</a><a class='ref ss' id='ss230'>SS 230</a>האדם אשר כמו זהב צרוף—<br>
מי יוכל להאשים אותו?<br>
אפילו הישויות השמימיות משבחות אותו,<br>
ואף בְּרַהַמַה משבח אותו.</p>
<p><a class='ref sc' id='sc231' data-uid='dhp231'>SC 231</a><a class='ref ss' id='ss231'>SS 231</a>שמור על עצמך מפני זעם במעשים,<br>
היה מרוסן בגופך.<br>
לאחר שזנחת התנהגות לא נאותה,<br>
תרגל התנהגות נאותה.</p>
<p><a class='ref sc' id='sc232' data-uid='dhp232'>SC 232</a><a class='ref ss' id='ss232'>SS 232</a>שמור על עצמך מפני זעם בדיבור,<br>
היה מרוסן בדבריך.<br>
לאחר שזנחת דיבור לא נאות,<br>
תרגל דיבור נאות.</p>
<p><a class='ref sc' id='sc233' data-uid='dhp233'>SC 233</a><a class='ref ss' id='ss233'>SS 233</a>שמור על עצמך מפני זעם במחשבה,<br>
היה מרוסן במחשבותיך.<br>
לאחר שזנחת חשיבה לא נאותה,<br>
תרגל חשיבה נאותה.</p>
<p><a class='ref sc' id='sc234' data-uid='dhp234'>SC 234</a><a class='ref ss' id='ss234'>SS 234</a>החכמים מרוסנים במעשיהם,<br>
מרוסנים בדיבורם,<br>
ומרוסנים במחשבתם—<br>
הם אכן מרוסנים כראוי.</p>
</blockquote>
<h2>חוסר טוהר—Malavagga</h2>
<blockquote class='gatha'>
<p><a class='ref sc' id='sc235' data-uid='dhp235'>SC 235</a><a class='ref ss' id='ss235'>SS 235</a>כעלה נובל אתה כעת,<br>
שליחי המוות ממתינים לך.<br>
אתה עומד בפתח המוות,<br>
בלי כל אספקה למסע.</p>
<p><a class='ref sc' id='sc236' data-uid='dhp236'>SC 236</a><a class='ref ss' id='ss236'>SS 236</a>עשה אי לעצמך,<br>
היה חכם והזדרז לעשות מאמץ.<br>
חסר-תשוקה, לאחר שתפטר מהזיהומים,<br>
תגיע לשטחם השמיימי של האציליים.</p>
<p><a class='ref sc' id='sc237' data-uid='dhp237'>SC 237</a><a class='ref ss' id='ss237'>SS 237</a>חייך הגיעו לקיצם כעת,<br>
אתה מתקדם אל עבר מלך המוות.<br>
לא יהיה לך מקום מנוחה בדרך,<br>
וגם לא כל אספקה למסע.</p>
<p><a class='ref sc' id='sc238' data-uid='dhp238'>SC 238</a><a class='ref ss' id='ss238'>SS 238</a>עשה אי לעצמך,<br>
היה חכם והזדרז לעשות מאמץ.<br>
חסר-תשוקה, לאחר שתפטר מהזיהומים,<br>
לא תחווה שוב לידה והזדקנות.</p>
<p><a class='ref sc' id='sc239' data-uid='dhp239'>SC 239</a><a class='ref ss' id='ss239'>SS 239</a>כמו נפח המסיר שכבות חִמצון מכסף,<br>
רגע אחר רגע, מעט למעט—<br>
כך בהדרגה החכם<br>
מסיר את זיהומיו.</p>
<p><a class='ref sc' id='sc240' data-uid='dhp240'>SC 240</a><a class='ref ss' id='ss240'>SS 240</a>כפי שחלודה מעכלת<br>
את המתכת ממנה היא נוצרת—<br>
כך גם מעשיהם של עבריינים<br>
מובילים אותם אל עולמות היגון.</p>
<p><a class='ref sc' id='sc241' data-uid='dhp241'>SC 241</a><a class='ref ss' id='ss241'>SS 241</a>אי-שינון הוא פגם בלימוד מנטרות,<br>
הזנחה היא פגם בבית,<br>
רישול הוא פגם במראה,<br>
חוסר-ערנות הוא פגם בשומר.</p>
<p><a class='ref sc' id='sc242' data-uid='dhp242'>SC 242</a><a class='ref ss' id='ss242'>SS 242</a>חוסר צניעות הוא פגם באישה,<br>
קמצנות היא פגם באדם נדיב—<br>
דברים רעים אלה הם אכן פגמים<br>
גם בעולם הזה וגם בעולם הבא.</p>
<p><a class='ref sc' id='sc243' data-uid='dhp243'>SC 243</a><a class='ref ss' id='ss243'>SS 243</a>פגם גדול מכל אלו היא בורות,<br>
הגרועה מכל הפגמים.<br>
נזירים, זִנחו פגם אחד זה<br>
והיו חסרי פגמים.</p>
<p><a class='ref sc' id='sc244' data-uid='dhp244'>SC 244</a><a class='ref ss' id='ss244'>SS 244</a>קלים הם החיים לחסר המצפון,<br>
החצוף כעורב,<br>
הרברבן, הפזיז,<br>
החי בשחיתות.</p>
<p><a class='ref sc' id='sc245' data-uid='dhp245'>SC 245</a><a class='ref ss' id='ss245'>SS 245</a>קשים הם החיים לבעל המצפון,<br>
התר תמיד אחר טוהר,<br>
הנמרץ, העניו,<br>
המוביל חיים טהורים.</p>
<p><a class='ref sc' id='sc246' data-uid='dhp246'>SC 246</a><a class='ref ss' id='ss246'>SS 246</a>מי שהורג יצורים חיים,<br>
אומר שקרים,<br>
לוקח מה שלא ניתן,<br>
הולך לאישה של אחר,</p>
<p><a class='ref sc' id='sc247' data-uid='dhp247'>SC 247</a><a class='ref ss' id='ss247'>SS 247</a>ושותה משקאות משכרים—<br>
אדם כזה פועל<br>
לעקירת שורשיו<br>
כבר בעולם הזה.</p>
<p><a class='ref sc' id='sc248' data-uid='dhp248'>SC 248</a><a class='ref ss' id='ss248'>SS 248</a>אדם יקר, דע לך:<br>
לא קל לרסן את הרע.<br>
אל תיתן לחמדנות ולהתנהגות רעה<br>
לגרור אותך לאומללות ארוכת טווח.</p>
<p><a class='ref sc' id='sc249' data-uid='dhp249'>SC 249</a><a class='ref ss' id='ss249'>SS 249</a>אנשים נותנים על פי אמונם<br>
ובהתאם לרצונם.<br>
מי שאינו שבע רצון<br>
מהאוכל והמשקה שניתן לו<br>
לא משיג סַמָאדְהִי<br>
ביום או בלילה.</p>
<p><a class='ref sc' id='sc250' data-uid='dhp250'>SC 250</a><a class='ref ss' id='ss250'>SS 250</a>מי שבו חוסר שביעות הרצון הזה<br>
נכחד לחלוטין ונעקר מהשורש,<br>
משיג סַמָאדְהִי<br>
ביום או בלילה.</p>
<p><a class='ref sc' id='sc251' data-uid='dhp251'>SC 251</a><a class='ref ss' id='ss251'>SS 251</a>אין אש כתשוקה,<br>
אין אחיזה כשנאה,<br>
אין רשת כאשליה,<br>
אין נהר כהשתוקקות.</p>
<p><a class='ref sc' id='sc252' data-uid='dhp252'>SC 252</a><a class='ref ss' id='ss252'>SS 252</a>קל לראות טעויות של אחרים,<br>
אך קשה לאדם לראות את טעויותיו שלו.<br>
את שגיאותיו של אחר<br>
מנפה אדם כמו מוץ,<br>
אך מסתיר את שלו<br>
כרמאי המסתיר זריקה כושלת של קוביות.</p>
<p><a class='ref sc' id='sc253' data-uid='dhp253'>SC 253</a><a class='ref ss' id='ss253'>SS 253</a>אדם המחפש פגמים באחרים<br>
ותמיד ביקורתי—<br>
תחלואיו גדלים,<br>
והוא רחוק מהכחדתם.</p>
<p><a class='ref sc' id='sc254' data-uid='dhp254'>SC 254</a><a class='ref ss' id='ss254'>SS 254</a>אין עקבות בשמים,<br>
ואין פרושים מחוץ לדרכו של הבּוּדְּהַה.<br>
אנשים מכורים להתרבות-מנטאלית,<br>
אך הבּוּדְּהוֹת חופשיים מהתרבות-מנטאלית.</p>
<p><a class='ref sc' id='sc255' data-uid='dhp255'>SC 255</a><a class='ref ss' id='ss255'>SS 255</a>אין עקבות בשמים,<br>
ואין פרושים מחוץ לדרכו של הבּוּדְּהַה.<br>
אין דברים מותנים נצחיים,<br>
ואין חוסר יציבות בבּוּדְּהוֹת.</p>
</blockquote>
<h2>הצדיק—Dhammaṭṭhavagga</h2>
<blockquote class='gatha'>
<p><a class='ref sc' id='sc256' data-uid='dhp256'>SC 256</a><a class='ref ss' id='ss256'>SS 256</a>אדם אינו צודק<br>
כאשר הוא שוקל דברים באופן שרירותי.<br>
אדם חכם חוקר<br>
הן את הנכון והן את השגוי.</p>
<p><a class='ref sc' id='sc257' data-uid='dhp257'>SC 257</a><a class='ref ss' id='ss257'>SS 257</a>מי שמנהיג אחרים ללא שימוש בכוח,<br>
בהגינות ובהתאם לדְהַמַּה,<br>
הנבון 'שומר הדְהַמַּה'—<br>
הוא מכונה 'צדיק'.</p>
<p><a class='ref sc' id='sc258' data-uid='dhp258'>SC 258</a><a class='ref ss' id='ss258'>SS 258</a>אדם אינו חכם<br>
רק משום שהוא מדבר הרבה.<br>
השליו, חסר הטינה וחסר הפחד—<br>
הוא מכונה 'חכם'.</p>
<p><a class='ref sc' id='sc259' data-uid='dhp259'>SC 259</a><a class='ref ss' id='ss259'>SS 259</a>אדם אינו 'תומך הדְהַמַּה'<br>
רק משום שהוא מדבר הרבה.<br>
אם אדם, על אף שלמד מעט דְהַמַּה,<br>
אינו מקל ראש בעניין<br>
אלא רואה בעצמו את האמת שבכך—<br>
הוא אכן 'תומך הדְהַמַּה'.</p>
<p><a class='ref sc' id='sc260' data-uid='dhp260'>SC 260</a><a class='ref ss' id='ss260'>SS 260</a>הוא אינו בכיר<br>
רק בשל שערו האפור.<br>
מי שבוגר רק בגילו<br>
מכונה 'זקן שוטה'.</p>
<p><a class='ref sc' id='sc261' data-uid='dhp261'>SC 261</a><a class='ref ss' id='ss261'>SS 261</a>מי שמוסרי וישר,<br>
נטול אלימות, מרוסן, בעל שליטה עצמית,<br>
חכם וללא כל דופי—<br>
מכונה בצדק 'בכיר'.</p>
<p><a class='ref sc' id='sc262' data-uid='dhp262'>SC 262</a><a class='ref ss' id='ss262'>SS 262</a>אדם קנאי, אנוכי וערמומי<br>
לא הופך לאדם בעל אופי טוב<br>
באמצעות יופי חיצוני<br>
או דיבור רהוט.</p>
<p><a class='ref sc' id='sc263' data-uid='dhp263'>SC 263</a><a class='ref ss' id='ss263'>SS 263</a>מי שנחתכו בו הזיהומים הללו,<br>
נעקרו מהשורש והוכחדו—<br>
החכם חסר הפגמים<br>
נקרא 'בעל מזג טוב'.</p>
<p><a class='ref sc' id='sc264' data-uid='dhp264'>SC 264</a><a class='ref ss' id='ss264'>SS 264</a>לא באמצעות גילוח ראש<br>
אדם חסר יושר וריסון הופך לפרוש.<br>
מי שמלא תשוקה וחמדנות,<br>
כיצד יהיה פרוש?</p>
<p><a class='ref sc' id='sc265' data-uid='dhp265'>SC 265</a><a class='ref ss' id='ss265'>SS 265</a>מי שהכניע לחלוטין כל רוע,<br>
הן גדול והן קטן—<br>
כיוון שהתגבר על כל הרוע,<br>
הוא מכונה 'פרוש'.</p>
<p><a class='ref sc' id='sc266' data-uid='dhp266'>SC 266</a><a class='ref ss' id='ss266'>SS 266</a>אדם אינו נזיר<br>
רק משום שהוא חי מנדבות אחרים.<br>
גם לא באמצעות אימוץ צורת התנהגות<br>
הופך אדם לנזיר אמיתי.</p>
<p><a class='ref sc' id='sc267' data-uid='dhp267'>SC 267</a><a class='ref ss' id='ss267'>SS 267</a>מי שמעבר לחסד ופגיעה,<br>
שמוביל חיים רוחניים<br>
וחי עם הבנה בעולם הזה—<br>
נקרא בצדק 'נזיר'.</p>
<p><a class='ref sc' id='sc268' data-uid='dhp268'>SC 268</a><a class='ref ss' id='ss268'>SS 268</a>לא באמצעות שתיקה הופך הטיפש לחכם.<br>
מי שכאילו היה אוחז במאזניים—<br>
מקבל את הטוב ונמנע מהרע,<br>
הוא אכן חכם.</p>
<p><a class='ref sc' id='sc269' data-uid='dhp269'>SC 269</a><a class='ref ss' id='ss269'>SS 269</a>בהמנעו מהרע,<br>
הנזיר פיקח.<br>
כיוון שהוא יודע את שני העולמות הללו,<br>
הוא מכונה 'חכם'.</p>
<p><a class='ref sc' id='sc270' data-uid='dhp270'>SC 270</a><a class='ref ss' id='ss270'>SS 270</a>מי שפוגע ביצורים חיים<br>
אינו אצילי.<br>
הבלתי מזיק לכל היצורים החיים<br>
מכונה 'אצילי'.</p>
<p><a class='ref sc' id='sc271' data-uid='dhp271'>SC 271</a><a class='ref ss' id='ss271'>SS 271</a>לא בשמירה על מסורת וטקסים בלבד,<br>
או בלמידה מרובה בלבד,<br>
או בהשגת סַמָאדְּהִי בלבד,<br>
או בחיי התבודדות בלבד,</p>
<p><a class='ref sc' id='sc272' data-uid='dhp272'>SC 272</a><a class='ref ss' id='ss272'>SS 272</a>או בהשגת אושר הפרישות<br>
אותו אנשים ארציים אינם חווים—<br>
אל לכם להיות שבעי רצון, נזירים,<br>
עד שתגשימו בעצמכם את חדלון התחלואים.</p>
</blockquote>
<h2>הדרך—Magavagga</h2>
<blockquote class='gatha'>
<p><a class='ref sc' id='sc273' data-uid='dhp273'>SC 273</a><a class='ref ss' id='ss273'>SS 273</a>מכל הדרכים, הדרך המתומנת היא הטובה ביותר.<br>
מכל האמיתות, ארבע האמיתות הן הטובות ביותר.<br>
מכל התופעות, העדר התשוקה היא הטובה ביותר.<br>
מכל בני האדם והישויות, 'הרואה' הוא הטוב ביותר.</p>
<p><a class='ref sc' id='sc274' data-uid='dhp274'>SC 274</a><a class='ref ss' id='ss274'>SS 274</a>זו הדרך ואין אחרת<br>
הטובה ממנה לטיהור הראייה.<br>
לך בה<br>
ותעתע במָארַה.</p>
<p><a class='ref sc' id='sc275' data-uid='dhp275'>SC 275</a><a class='ref ss' id='ss275'>SS 275</a>בלכתך בדרך הזו<br>
תשים קץ לסבל.<br>
זו הדרך אותה הצגתי<br>
לאחר שגיליתי כיצד לשלוף את קוץ התשוקה.</p>
<p><a class='ref sc' id='sc276' data-uid='dhp276'>SC 276</a><a class='ref ss' id='ss276'>SS 276</a>עליך לעשות את המאמץ בעצמך,<br>
הטַטְהָאגַטוֹת רק מראים את הדרך.<br>
אלו המתרגלים, הצועדים בדרך,<br>
הם ישתחררו מכבליו של מָארַה.</p>
<p><a class='ref sc' id='sc277' data-uid='dhp277'>SC 277</a><a class='ref ss' id='ss277'>SS 277</a>"כל הדברים המותנים ארעיים"—<br>
כאשר אדם רואה זאת בחוכמה,<br>
הוא מתפכח מהסבל—<br>
זו הדרך לטיהור.</p>
<p><a class='ref sc' id='sc278' data-uid='dhp278'>SC 278</a><a class='ref ss' id='ss278'>SS 278</a>"כל הדברים המותנים כואבים"—<br>
כאשר אדם רואה זאת בחוכמה,<br>
הוא מתפכח מהסבל—<br>
זו הדרך לטיהור.</p>
<p><a class='ref sc' id='sc279' data-uid='dhp279'>SC 279</a><a class='ref ss' id='ss279'>SS 279</a>"כל הדברים המותנים חסרי עצמיות"—<br>
כאשר אדם רואה זאת בחוכמה,<br>
הוא מתפכח מהסבל—<br>
זו הדרך לטיהור.</p>
<p><a class='ref sc' id='sc280' data-uid='dhp280'>SC 280</a><a class='ref ss' id='ss280'>SS 280</a>הרדום בעוד עליו לקום ולפעול,<br>
המתבטל בעוד הוא צעיר וחזק,<br>
הרפה בעוד עליו להיות נחוש—<br>
אדם עצלן כזה לא מוצא את הדרך לחוכמה.</p>
<p><a class='ref sc' id='sc281' data-uid='dhp281'>SC 281</a><a class='ref ss' id='ss281'>SS 281</a>ריסון החשיבה, שמירה על הדיבור,<br>
והמנעות מכל רע במעשה—<br>
מי שיטהר את שלושת דרכי הפעולה הללו<br>
יגשים את הדרך שהוצגה על ידי החכם.</p>
<p><a class='ref sc' id='sc282' data-uid='dhp282'>SC 282</a><a class='ref ss' id='ss282'>SS 282</a>חוכמה צומחת מתוך מאמץ,<br>
ללא מאמץ חוכמה דועכת.<br>
לאחר שאדם מבין את שתי הדרכים האלו<br>
להתפתחות ודעיכה,<br>
עליו לפעול כך<br>
שחוכמתו תגדל.</p>
<p><a class='ref sc' id='sc283' data-uid='dhp283'>SC 283</a><a class='ref ss' id='ss283'>SS 283</a>עיקרו את יער-התשוקה עד אחרון העצים,<br>
מתוך היער צומח פחד.<br>
לאחר שעקרתם את היער וסבך השיחים,<br>
אז, נזירים, תהיו חסרי תשוקה.</p>
<p><a class='ref sc' id='sc284' data-uid='dhp284'>SC 284</a><a class='ref ss' id='ss284'>SS 284</a>כל עוד לא נעקר סבך השיחים<br>
של תשוקת גבר לאישה, כולל הקטנים ביותר,<br>
תודעתו כבולה—<br>
כמו עגל יונק לאימו.</p>
<p><a class='ref sc' id='sc285' data-uid='dhp285'>SC 285</a><a class='ref ss' id='ss285'>SS 285</a>עקור את החיבה לעצמך<br>
כפי שעוקרים לוטוס לבן של סתיו.<br>
פַּתֵח את הדרך לשלווה,<br>
לנִיבָּאנַה, כפי שהוצגה על ידי הנעלה.</p>
<p><a class='ref sc' id='sc286' data-uid='dhp286'>SC 286</a><a class='ref ss' id='ss286'>SS 286</a>"כאן אחיה בעונת הגשמים,<br>
כאן בחורף וכאן בקיץ"—<br>
כך מהרהר לו הטיפש,<br>
ולא מבין את הסכנה.</p>
<p><a class='ref sc' id='sc287' data-uid='dhp287'>SC 287</a><a class='ref ss' id='ss287'>SS 287</a>אדם הקשור לילדיו ומרעו<br>
בהתאהבות ממכרת—<br>
המוות סוחף אותו,<br>
כשיטפון הסוחף כפר בשנתו.</p>
<p><a class='ref sc' id='sc288' data-uid='dhp288'>SC 288</a><a class='ref ss' id='ss288'>SS 288</a>לא קרובים, לא בנים, ואף לא הורים<br>
אינם מהווים הגנה המעניקה שלווה אמיתית—<br>
מי שנלכד על ידי המוות,<br>
אף קרוב לא יכול להציל אותו.</p>
<p><a class='ref sc' id='sc289' data-uid='dhp289'>SC 289</a><a class='ref ss' id='ss289'>SS 289</a>לאחר שהבין זאת—<br>
על החכם להיות מרוסן מוסרית<br>
ולהזדרז לפנות אל הדרך<br>
המובילה לנִיבָּאנַה.</p>
</blockquote>
<h2>שוֹנוֹת—pakiṇṇakavagga</h2>
<blockquote class='gatha'>
<p><a class='ref sc' id='sc290' data-uid='dhp290'>SC 290</a><a class='ref ss' id='ss290'>SS 290</a>אם כתוצאה מעזיבת אושר קטן<br>
יוכל אדם להשיג אושר גדול יותר,<br>
על החכם לעזוב את האושר הקטן<br>
בחפשו אחר אושר גדול יותר.</p>
<p><a class='ref sc' id='sc291' data-uid='dhp291'>SC 291</a><a class='ref ss' id='ss291'>SS 291</a>מי שמחפש את אושרו<br>
בגרימת כאב לאחרים,<br>
הינו כבול בכבלי האיבה,<br>
ולא ישתחרר ממנה.</p>
<p><a class='ref sc' id='sc292' data-uid='dhp292'>SC 292</a><a class='ref ss' id='ss292'>SS 292</a>אלה שדוחים את שעליהם לעשות<br>
ועושים את שאין לעשות,<br>
היהירים והרשלנים—<br>
תחלואיהם רק גדלים.</p>
<p><a class='ref sc' id='sc293' data-uid='dhp293'>SC 293</a><a class='ref ss' id='ss293'>SS 293</a>מי שלקחו על עצמם<br>
להתמיד בפיתוח קשב לגוף,<br>
ולא מחפשים לעשות<br>
את שאין לעשות,<br>
בעלי הקשב והבנה מלאה—<br>
תחלואיהם מגיעים לקיצם.</p>
<p><a class='ref sc' id='sc294' data-uid='dhp294'>SC 294</a><a class='ref ss' id='ss294'>SS 294</a>לאחר שהרג אם (השתוקקות), אב (תפישת עצמיות),<br>
שני מלכים לוחמים (ההשקפות הקיצוניות),<br>
והשמיד ארץ (חושים) על יושביה (הקשרות ותשוקה)—<br>
הוא ברהמין חסר טרדות.</p>
<p><a class='ref sc' id='sc295' data-uid='dhp295'>SC 295</a><a class='ref ss' id='ss295'>SS 295</a>לאחר שהרג אם, אב,<br>
שני מלכים מלומדים (ההשקפות הקיצוניות),<br>
והשמיד את דרך הנמר כחמישי (חמשת המכשולים),<br>
הוא ברהמין חסר טרדות.</p>
<p><a class='ref sc' id='sc296' data-uid='dhp296'>SC 296</a><a class='ref ss' id='ss296'>SS 296</a>תלמידיו של גוֹטַמַה<br>
ערים תמיד,<br>
ביום ובלילה<br>
מתרגלים קשב לסגולות הבּוּדְּהַה.</p>
<p><a class='ref sc' id='sc297' data-uid='dhp297'>SC 297</a><a class='ref ss' id='ss297'>SS 297</a>תלמידיו של גוֹטַמַה<br>
ערים תמיד,<br>
ביום ובלילה<br>
מתרגלים קשב לסגולות הדְהַמַּה.</p>
<p><a class='ref sc' id='sc298' data-uid='dhp298'>SC 298</a><a class='ref ss' id='ss298'>SS 298</a>תלמידיו של גוֹטַמַה<br>
ערים תמיד,<br>
ביום ובלילה<br>
מתרגלים קשב לסגולות הסַנְגְהַה.</p>
<p><a class='ref sc' id='sc299' data-uid='dhp299'>SC 299</a><a class='ref ss' id='ss299'>SS 299</a>תלמידיו של גוֹטַמַה<br>
ערים תמיד,<br>
ביום ובלילה<br>
מתרגלים קשב לגוף.</p>
<p><a class='ref sc' id='sc300' data-uid='dhp300'>SC 300</a><a class='ref ss' id='ss300'>SS 300</a>תלמידיו של גוֹטַמַה<br>
ערים תמיד,<br>
ביום ובלילה<br>
תודעתם מוצאת הנאה באי-פגיעה.</p>
<p><a class='ref sc' id='sc301' data-uid='dhp301'>SC 301</a><a class='ref ss' id='ss301'>SS 301</a>תלמידיו של גוֹטַמַה<br>
תמיד ערים,<br>
ביום ובלילה<br>
תודעתם מוצאת הנאה בתרגול מדיטציה.</p>
<p><a class='ref sc' id='sc302' data-uid='dhp302'>SC 302</a><a class='ref ss' id='ss302'>SS 302</a>לא קל לצאת לפרישות, לא קל להנות מכך,<br>
גם חיים ארציים הם קשים ומלאי צער.<br>
לחיות בחברת אנשים לא ראויים זה סבל,<br>
הנודד ללא מטרה נתון לסבל—<br>
לכן אל תהיה נודד ללא מטרה,<br>
ואל תהיה נתון לסבל.</p>
<p><a class='ref sc' id='sc303' data-uid='dhp303'>SC 303</a><a class='ref ss' id='ss303'>SS 303</a>אדם בעל מוסר ואמון,<br>
שם טוב ועושר,<br>
מכובד בכל מקום<br>
ובכל ארץ אליה הוא מגיע.</p>
<p><a class='ref sc' id='sc304' data-uid='dhp304'>SC 304</a><a class='ref ss' id='ss304'>SS 304</a>הטובים נראים ממרחק,<br>
כמו הרי ההימאליה,<br>
אך הרשעים אינם נראים אף מקרוב,<br>
כמו חיצים הנורים בלילה.</p>
<p><a class='ref sc' id='sc305' data-uid='dhp305'>SC 305</a><a class='ref ss' id='ss305'>SS 305</a>הוא אשר יושב לבדו, ישן לבדו<br>
והולך לבדו, החרוץ החי בבדידות<br>
אשר אימן את עצמו—<br>
הוא ימצא הנאה ביער.</p>
</blockquote>
<h2>גיהנום—Nirayavagga</h2>
<blockquote class='gatha'>
<p><a class='ref sc' id='sc306' data-uid='dhp306'>SC 306</a><a class='ref ss' id='ss306'>SS 306</a>השקרן הולך לגיהינום,<br>
וכך גם מי שטוען "לא עשיתי זאת".<br>
שני האנשים השפלים הללו<br>
חולקים בעזיבתם יעד זהה בחיים הבאים.</p>
<p><a class='ref sc' id='sc307' data-uid='dhp307'>SC 307</a><a class='ref ss' id='ss307'>SS 307</a>רבים מהלובשים את הגלימה הכתומה<br>
הם חסרי שליטה עצמית ובעלי מזג רע.<br>
כתוצאה ממעשיהם הרעים<br>
המושחתים הללו יוולדו בגיהינום.</p>
<p><a class='ref sc' id='sc308' data-uid='dhp308'>SC 308</a><a class='ref ss' id='ss308'>SS 308</a>טוב יותר לבלוע כדור ברזל<br>
הבוער מחום כמו להבות אש,<br>
מלהיות אדם חסר מוסר<br>
החי על נדבות מזון.</p>
<p><a class='ref sc' id='sc309' data-uid='dhp309'>SC 309</a><a class='ref ss' id='ss309'>SS 309</a>ארבעה אסונות יפקדו אדם פזיז<br>
הנואף עם אשת אחר:<br>
צבירת מגרעות, שינה טרודה,<br>
מוניטין רע, ולידה בגיהינום.</p>
<p><a class='ref sc' id='sc310' data-uid='dhp310'>SC 310</a><a class='ref ss' id='ss310'>SS 310</a>קצרה הנאתם של האיש והאישה המפוחדים.<br>
אז נצברות מגרעות, לידה לא טובה בעתיד,<br>
והמלך מטיל עונש כבד—<br>
לכן אל לאדם לנאוף עם אשת אחר.</p>
<p><a class='ref sc' id='sc311' data-uid='dhp311'>SC 311</a><a class='ref ss' id='ss311'>SS 311</a>כפי שעשב קוּסַה הנתפס לא נכון<br>
חותך את כף היד,<br>
כך גם פרישות הנתפסת לא נכון<br>
גוררת אדם לגיהינום.</p>
<p><a class='ref sc' id='sc312' data-uid='dhp312'>SC 312</a><a class='ref ss' id='ss312'>SS 312</a>כל פעולה בהיסח דעת,<br>
כל חובה מוסרית המושחתת,<br>
כל חיים רוחניים העומדים בספק—<br>
כל אלה אינם מניבים פירות רבים.</p>
<p><a class='ref sc' id='sc313' data-uid='dhp313'>SC 313</a><a class='ref ss' id='ss313'>SS 313</a>על אדם לעשות את שעליו לעשות<br>
מתוך מאמץ איתן.<br>
חיי פרישות בטלים<br>
מעוררים אף יותר אבק.</p>
<p><a class='ref sc' id='sc314' data-uid='dhp314'>SC 314</a><a class='ref ss' id='ss314'>SS 314</a>מוטב לא לעשות מעשה רע,<br>
כי לאחר מכן הוא גורם לאדם להתענות.<br>
מוטב לעשות מעשה טוב,<br>
כי לאחר מכן אין הוא גורם לאדם חרטות.</p>
<p><a class='ref sc' id='sc315' data-uid='dhp315'>SC 315</a><a class='ref ss' id='ss315'>SS 315</a>כמו עיר חומה,<br>
המוגנת מבפנים ומבחוץ—<br>
שמור על עצמך היטב,<br>
אל תיתן להזדמנות הזו לחמוק.<br>
אלו שמפספסים את ההזדמנות הזו,<br>
מצטערים כשהם נולדים בגיהינום.</p>
<p><a class='ref sc' id='sc316' data-uid='dhp316'>SC 316</a><a class='ref ss' id='ss316'>SS 316</a>המתביישים במה שאין להתבייש,<br>
ואינם מתביישים במה שיש להתבייש—<br>
האוחזים בהשקפות מוטעות<br>
מועדים להגיע לעולמות היגון.</p>
<p><a class='ref sc' id='sc317' data-uid='dhp317'>SC 317</a><a class='ref ss' id='ss317'>SS 317</a>הרואים פחד היכן שאין פחד,<br>
ואינם רואים פחד היכן שיש פחד—<br>
האוחזים בהשקפות מוטעות<br>
מועדים להגיע לעולמות היגון.</p>
<p><a class='ref sc' id='sc318' data-uid='dhp318'>SC 318</a><a class='ref ss' id='ss318'>SS 318</a>המוצאים דופי במה שאין דופי,<br>
ואינם מוצאים דופי במה שיש דופי—<br>
האוחזים בהשקפות מוטעות<br>
מועדים להגיע לעולמות היגון.</p>
<p><a class='ref sc' id='sc319' data-uid='dhp319'>SC 319</a><a class='ref ss' id='ss319'>SS 319</a>המכירים בטעות כטעות<br>
ואת שאינו טעות כחסר-טעות—<br>
האוחזים בהשקפות נכונות,<br>
מועדים להגיע לעולמות הברכה.</p>
</blockquote>
<h2>הפיל—Nāgavagga</h2>
<blockquote class='gatha'>
<p><a class='ref sc' id='sc320' data-uid='dhp320'>SC 320</a><a class='ref ss' id='ss320'>SS 320</a>כמו פיל בקרב<br>
אליו נורים חיצים מכל עבר,<br>
כך גם אני אעמוד בהאשמות—<br>
אכן, אנשים רבים הם חסרי מוסר.</p>
<p><a class='ref sc' id='sc321' data-uid='dhp321'>SC 321</a><a class='ref ss' id='ss321'>SS 321</a>פיל מאולף הוא זה שניתן להובילו דרך המון,<br>
פיל מאולף הוא זה שעליו רוכב המלך.<br>
כך, הטוב מבין האנשים הוא בעל השליטה העצמית,<br>
אשר עומד בהאשמות.</p>
<p><a class='ref sc' id='sc322' data-uid='dhp322'>SC 322</a><a class='ref ss' id='ss322'>SS 322</a>מצויינים הם פרדות מאולפים,<br>
סוסים גזעיים מעמק האינדו,<br>
פילים גדולים ופילים בעלי ניבים—<br>
אך טוב מכל אלה הוא בעל השליטה העצמית.</p>
<p><a class='ref sc' id='sc323' data-uid='dhp323'>SC 323</a><a class='ref ss' id='ss323'>SS 323</a>לא באמצעות אמצעים אלה<br>
יוכל אדם להגיע אל הארץ חסרת הדרך<br>
אליה הולך האדם המאומן היטב<br>
בריסון ובשליטה עצמית.</p>
<p><a class='ref sc' id='sc324' data-uid='dhp324'>SC 324</a><a class='ref ss' id='ss324'>SS 324</a>הפיל דְהַנַפָּאלַה<br>
מאבד שליטה בתקופת הייחום.<br>
בעל-הניבים הקשור אף לא אוכל,<br>
כאשר הוא נזכר ביער הפילים.</p>
<p><a class='ref sc' id='sc325' data-uid='dhp325'>SC 325</a><a class='ref ss' id='ss325'>SS 325</a>אדם עצלן, גרגרן ובטלן,<br>
המתהפך במיטה<br>
כמו חזיר שמן ושבע<br>
נולד מחדש שוב ושוב.</p>
<p><a class='ref sc' id='sc326' data-uid='dhp326'>SC 326</a><a class='ref ss' id='ss326'>SS 326</a>לפני כן התודעה הזו נדדה<br>
כפי שרצתה, לאן שחשקה, וכטוב בעיניה,<br>
אך עתה אני אשלוט בה בחוכמה—<br>
כרוכב השולט בפיל פראי.</p>
<p><a class='ref sc' id='sc327' data-uid='dhp327'>SC 327</a><a class='ref ss' id='ss327'>SS 327</a>היה מסור לערנות,<br>
שמור היטב על תודעתך,<br>
חלץ עצמך מביצת הפגעים הזו—<br>
כמו פיל המחלץ עצמו מהבוץ.</p>
<p><a class='ref sc' id='sc328' data-uid='dhp328'>SC 328</a><a class='ref ss' id='ss328'>SS 328</a>אם אתה מוצא חבר פיקח<br>
המוביל חיים ראויים,<br>
היה בחברתו בשמחה ובמודעות<br>
והתגבר על כל הקשיים.</p>
<p><a class='ref sc' id='sc329' data-uid='dhp329'>SC 329</a><a class='ref ss' id='ss329'>SS 329</a>אם אינך יכול למצוא חבר פיקח<br>
המוביל חיים ראויים,<br>
אז, כפי שמלך מותיר אחריו ממלכה מובסת<br>
או פיל בודד ביער הפילים— לך בדרכך לבדך.</p>
<p><a class='ref sc' id='sc330' data-uid='dhp330'>SC 330</a><a class='ref ss' id='ss330'>SS 330</a>מוטב לחיות לבד,<br>
אין רעות עם טיפשים.<br>
לך לבדך ואל תעשה כל רע,<br>
היה חסר דאגות כמו הפיל מָאטַנְגַה ביער.</p>
<p><a class='ref sc' id='sc331' data-uid='dhp331'>SC 331</a><a class='ref ss' id='ss331'>SS 331</a>מבורכים הם חברים כאשר יש צורך,<br>
מבורך הוא סיפוק עם מה שיש,<br>
מבורכים הם חסדים כשהחיים מגיעים לקיצם,<br>
ומבורכת היא הזניחה של כל הסבל.</p>
<p><a class='ref sc' id='sc332' data-uid='dhp332'>SC 332</a><a class='ref ss' id='ss332'>SS 332</a>מבורך בעולם הוא הסיוע של אדם לאימו,<br>
וכך גם מבורך הסיוע של אדם לאביו.<br>
מבורך בעולם הוא הסיוע לפרושים,<br>
וכך גם מבורך הסיוע לברהמינים.</p>
<p><a class='ref sc' id='sc333' data-uid='dhp333'>SC 333</a><a class='ref ss' id='ss333'>SS 333</a>מבורך הוא המוסר עד סוף החיים,<br>
מבורך הוא האמון האיתן,<br>
מבורכת היא השגת החוכמה,<br>
ומבורכת היא ההמנעות מעשיית כל רע.</p>
</blockquote>
<h2>השתוקקות—Taṇhāvagga</h2>
<blockquote class='gatha'>
<p><a class='ref sc' id='sc334' data-uid='dhp334'>SC 334</a><a class='ref ss' id='ss334'>SS 334</a>השתוקקותו של אדם החי בפראות<br>
גדלה כמו צמח מטפס.<br>
הוא קופץ מחיים לחיים,<br>
כמו קוף המחפש פירות ביער.</p>
<p><a class='ref sc' id='sc335' data-uid='dhp335'>SC 335</a><a class='ref ss' id='ss335'>SS 335</a>מי שמוכנע על ידי ההשתוקקות המאמללת<br>
ונקשר אל העולם,<br>
צערו מתרבה<br>
כעשב בִּירַנַה אחרי הגשם.</p>
<p><a class='ref sc' id='sc336' data-uid='dhp336'>SC 336</a><a class='ref ss' id='ss336'>SS 336</a>אך מי שמכניע את ההשתוקקות המאמללת הזו,<br>
ואינו נקשר אל העולם,<br>
הצער נושר ממנו<br>
כטיפת מים מעלה לוטוס.</p>
<p><a class='ref sc' id='sc337' data-uid='dhp337'>SC 337</a><a class='ref ss' id='ss337'>SS 337</a>זאת אומר לכם:<br>
בהצלחה לכל הנאספים!<br>
עיקרו את שורש ההשתוקקות<br>
כמו את שורשי עשב הבִּירַנַה הריחניים.<br>
אל תיתנו למָארַה להרוס אתכם שוב ושוב<br>
כמו ששיטפון דורס קני סוף.</p>
<p><a class='ref sc' id='sc338' data-uid='dhp338'>SC 338</a><a class='ref ss' id='ss338'>SS 338</a>כפי שעץ שנפל ישוב לגדול<br>
אם שורשיו נותרו שלמים וחזקים,<br>
כך גם סבל צומח שוב ושוב<br>
עד אשר ההשתוקקות החבויה נעקרת.</p>
<p><a class='ref sc' id='sc339' data-uid='dhp339'>SC 339</a><a class='ref ss' id='ss339'>SS 339</a>שלושים ושישה זרמי התשוקה<br>
הזורמים בעוצמה אל עבר מושאי ההנאה,<br>
סוחפים אדם בעל השקפות רעות<br>
בשיטפון מחשבות התאווה.</p>
<p><a class='ref sc' id='sc340' data-uid='dhp340'>SC 340</a><a class='ref ss' id='ss340'>SS 340</a>נהרות אלה זורמים בכל מקום<br>
והצמח המטפס של ההשתוקקות כך נובט וצומח.<br>
בראותך את המטפס מנביט,<br>
חתוך את שורשיו באמצעות חוכמה.</p>
<p><a class='ref sc' id='sc341' data-uid='dhp341'>SC 341</a><a class='ref ss' id='ss341'>SS 341</a>יצורים חיים מאושרים<br>
בנהרות התאוות—<br>
בהסתמכות על שמחה הגורמת הנאה,<br>
מגיעים אנשים ללידה והזדקנות.</p>
<p><a class='ref sc' id='sc342' data-uid='dhp342'>SC 342</a><a class='ref ss' id='ss342'>SS 342</a>בני האנושות מוקירי התשוקה<br>
מתרוצצים כארנבים מפוחדים.<br>
לכודים בשלשלאות,<br>
הם סובלים שוב ושוב זמן רב.</p>
<p><a class='ref sc' id='sc343' data-uid='dhp343'>SC 343</a><a class='ref ss' id='ss343'>SS 343</a>בני האנושות מוקירי התשוקה<br>
מתרוצצים כארנבים מפוחדים.<br>
לכן, על אף ההנאה שבתשוקה,<br>
על אדם לייחל לאי-תשוקה.</p>
<p><a class='ref sc' id='sc344' data-uid='dhp344'>SC 344</a><a class='ref ss' id='ss344'>SS 344</a>למרות שזנח את הכמיהה לחיי-בית ופנה אל היער,<br>
הוא רץ בחזרה מהיער אל חיי-בית.<br>
הביטו, על אף שהוא חופשי,<br>
הוא שב אל השעבוד.</p>
<p><a class='ref sc' id='sc345' data-uid='dhp345'>SC 345</a><a class='ref ss' id='ss345'>SS 345</a>"זו אינה שלשלת חזקה", אומרים החכמים<br>
על זו העשויה ברזל, עץ או עשב—<br>
אך ההתאהבות והכמיהה לתכשיטים ובשמים,<br>
לילדים ונשים הן שלשלאות חזקות בהרבה.</p>
<p><a class='ref sc' id='sc346' data-uid='dhp346'>SC 346</a><a class='ref ss' id='ss346'>SS 346</a>השלשלאות הללו, אומרים החכמים, מושכות אדם למטה,<br>
ועל אף שהן נראות רפויות, הן קשות להתרה.<br>
גם אותן הם חותכים וללא כל כמיהה,<br>
לאחר שוויתרו על הנאות החושים, הם פורשים מהעולם.</p>
<p><a class='ref sc' id='sc347' data-uid='dhp347'>SC 347</a><a class='ref ss' id='ss347'>SS 347</a>האחוזים בתאווה לכודים במערבולת<br>
כעכביש הלכוד ברשתו שלו.<br>
גם אותה חותכים החכמים,<br>
וללא כל כמיהה, הם זונחים את כל הסבל.</p>
<p><a class='ref sc' id='sc348' data-uid='dhp348'>SC 348</a><a class='ref ss' id='ss348'>SS 348</a>זנח את העבר, זנח את העתיד,<br>
זנח את ההווה וחצה אל מעבר לקיום,<br>
עם תודעה משוחררת מכל דבר<br>
לא תמצא עוד לידה והזדקנות.</p>
<p><a class='ref sc' id='sc349' data-uid='dhp349'>SC 349</a><a class='ref ss' id='ss349'>SS 349</a>אדם המוטרד ממחשבות,<br>
בעל תאווה עזה, אשר תופס דברים כמהנים—<br>
השתוקקותו גדלה בקביעות,<br>
והוא אכן מחזק את השלשלאות.</p>
<p><a class='ref sc' id='sc350' data-uid='dhp350'>SC 350</a><a class='ref ss' id='ss350'>SS 350</a>מי שנהנה מהשקטת מחשבותיו<br>
ומתרגל בקביעות מודעות והתבוננות בדוֹחֶה—<br>
הוא אכן ישים קץ לתשוקה<br>
וינפץ את שלשלאותיו של מָארַה.</p>
<p><a class='ref sc' id='sc351' data-uid='dhp351'>SC 351</a><a class='ref ss' id='ss351'>SS 351</a>הוא שהשיג את המטרה, חסר הפחד,<br>
נטול התאווה, אשר השתחרר מההשתוקקות<br>
ושלף את קוץ הקיום—<br>
זהו גופו האחרון.</p>
<p><a class='ref sc' id='sc352' data-uid='dhp352'>SC 352</a><a class='ref ss' id='ss352'>SS 352</a>המשוחרר מהשתוקקות והקשרות,<br>
המומחה במשמעויות השפה, המילים,<br>
הצירופים וההברות של כתבי הלימוד,<br>
וגם יודע מה קודם למה—<br>
הוא אכן נושא את גופו האחרון<br>
ומכונה חכם גדול, אדם גדול.</p>
<p><a class='ref sc' id='sc353' data-uid='dhp353'>SC 353</a><a class='ref ss' id='ss353'>SS 353</a>הנני מנצח-כל, הנני כל-יודע,<br>
בלתי מוכתם על ידי דבר.<br>
לאחר שזנחתי הכל,<br>
השתחררתי תוך הכחדת ההשתוקקות.<br>
משהבנתי הכל ישירות בעצמי,<br>
למי אוכל לקרוא מורי?</p>
<p><a class='ref sc' id='sc354' data-uid='dhp354'>SC 354</a><a class='ref ss' id='ss354'>SS 354</a>מתנת הדְהַמַּה טובה מכל המתנות,<br>
טעם הדְהַמַּה טוב מכל הטעמים,<br>
הנאת הדְהַמַּה טובה מכל ההנאות,<br>
השחרור מתשוקה מביס את כל הסבל.</p>
<p><a class='ref sc' id='sc355' data-uid='dhp355'>SC 355</a><a class='ref ss' id='ss355'>SS 355</a>עושר הורס את הטיפש,<br>
אך לא את מי שמחפש את הגדה השנייה.<br>
בתשוקה לעושר הורס השוטה<br>
את עצמו ואת הסובבים לו.</p>
<p><a class='ref sc' id='sc356' data-uid='dhp356'>SC 356</a><a class='ref ss' id='ss356'>SS 356</a>עשב משחית את השדות,<br>
תאווה משחיתה את בני האדם.<br>
לכן, נדבה לאלה החופשיים מתאווה<br>
מניבה פירות רבים.</p>
<p><a class='ref sc' id='sc357' data-uid='dhp357'>SC 357</a><a class='ref ss' id='ss357'>SS 357</a>עשב משחית את השדות,<br>
שנאה משחיתה את בני האדם.<br>
לכן, נדבה לאלה החופשיים משנאה<br>
מניבה פירות רבים.</p>
<p><a class='ref sc' id='sc358' data-uid='dhp358'>SC 358</a><a class='ref ss' id='ss358'>SS 358</a>עשב משחית את השדות,<br>
אשליה משחיתה את בני האדם.<br>
לכן, נדבה לאלה החופשיים מאשליה<br>
מניבה פירות רבים.</p>
<p><a class='ref sc' id='sc359' data-uid='dhp359'>SC 359</a><a class='ref ss' id='ss359'>SS 359</a>עשב משחית את השדות,<br>
השתוקקות משחיתה את בני האדם.<br>
לכן, נדבה לאלה החופשיים מהשתוקקות<br>
מניבה פירות רבים.</p>
</blockquote>
<h2>הנזיר—Bhikkhuvagga</h2>
<blockquote class='gatha'>
<p><a class='ref sc' id='sc360' data-uid='dhp360'>SC 360</a><a class='ref ss' id='ss360'>SS 360</a>טוב הוא ריסון העין,<br>
ריסון האוזן הוא טוב,<br>
טוב הוא ריסון האף,<br>
ריסון הלשון הוא טוב,</p>
<p><a class='ref sc' id='sc361' data-uid='dhp361'>SC 361</a><a class='ref ss' id='ss361'>SS 361</a>טוב הוא ריסון הגוף,<br>
ריסון הדיבור הוא טוב,<br>
טוב הוא ריסון המחשבה,<br>
בכל עניין ריסון הוא טוב.<br>
הנזיר המרוסן בכל דרך<br>
משתחרר מכל סבל.</p>
<p><a class='ref sc' id='sc362' data-uid='dhp362'>SC 362</a><a class='ref ss' id='ss362'>SS 362</a>המרוסן בידיו, ברגליו<br>
ובדיבורו, המצויין שבמרוסנים,<br>
המוצא הנאה בעצמו, המיושב בדעתו,<br>
המתבודד והמסופק—<br>
אותו מכנים 'נזיר'.</p>
<p><a class='ref sc' id='sc363' data-uid='dhp363'>SC 363</a><a class='ref ss' id='ss363'>SS 363</a>הנזיר המרוסן בלשונו,<br>
המצטט דברים ללא יוהרה,<br>
ומבהיר את משמעות הלימוד—<br>
נעים לשמוע את דבריו.</p>
<p><a class='ref sc' id='sc364' data-uid='dhp364'>SC 364</a><a class='ref ss' id='ss364'>SS 364</a>הנזיר המוצא הנאה בדְהַמַּה ואוהב אותה,<br>
המהרהר בדְהַמַּה<br>
וזוכר אותה היטב—<br>
לא מאבד את הדְהַמַּה הטובה.</p>
<p><a class='ref sc' id='sc365' data-uid='dhp365'>SC 365</a><a class='ref ss' id='ss365'>SS 365</a>אל לאדם לזלזל בהישגיו,<br>
וגם לא לקנא באלו של אחרים.<br>
נזיר המקנא בהישגיהם של אחרים<br>
אינו משיג ריכוז.</p>
<p><a class='ref sc' id='sc366' data-uid='dhp366'>SC 366</a><a class='ref ss' id='ss366'>SS 366</a>אם נזיר לא מזלזל בהישגיו,<br>
אף אם הם מועטים—<br>
הישויות השמימיות משבחות אותו<br>
המוביל בחריצות חיים טהורים.</p>
<p><a class='ref sc' id='sc367' data-uid='dhp367'>SC 367</a><a class='ref ss' id='ss367'>SS 367</a>מי שאין בו חיבה<br>
מכל סוג שהיא לתודעה ולגוף,<br>
ושאינו מצטער על מה שאין לו,<br>
הוא אכן מכונה 'נזיר'.</p>
<p><a class='ref sc' id='sc368' data-uid='dhp368'>SC 368</a><a class='ref ss' id='ss368'>SS 368</a>הנזיר השוהה באהבה חסרת גבולות<br>
ומסור באמת לתורת הבּוּדְּהַה,<br>
משיג את השלווה הגבוהה—<br>
ברכת החידלון של הדברים המותנים.</p>
<p><a class='ref sc' id='sc369' data-uid='dhp369'>SC 369</a><a class='ref ss' id='ss369'>SS 369</a>נזיר, רוקן את הסירה—<br>
ריקה, היא תשוט בקלות.<br>
לאחר שתחתוך את התשוקה והשנאה,<br>
תגיע לנִיבָּאנַה.</p>
<p><a class='ref sc' id='sc370' data-uid='dhp370'>SC 370</a><a class='ref ss' id='ss370'>SS 370</a>חתוך את החמישה, עזוב את החמישה,<br>
ואז פַּתֵּח את החמש.<br>
הנזיר שהתגבר על חמשת הכבלים<br>
מכונה 'אדם שצלח את הזרם'.</p>
<p><a class='ref sc' id='sc371' data-uid='dhp371'>SC 371</a><a class='ref ss' id='ss371'>SS 371</a>נזיר, תרגל מדיטציה, אל תהיה שאנן,<br>
אל תתן לתודעתך ללכת בעקבות הנאות החושים.<br>
אל תבלע כדור ברזל לוהט בשאננות,<br>
כי אז תזעק "זה כואב!"</p>
<p><a class='ref sc' id='sc372' data-uid='dhp372'>SC 372</a><a class='ref ss' id='ss372'>SS 372</a>אין ריכוז מדיטטיבי לחסר החוכמה,<br>
ולא חוכמה לחסר הריכוז המדיטטיבי.<br>
מי שיש בו גם ריכוז מדיטטיבי וגם חוכמה—<br>
הוא אכן קרוב לנִיבָּאנַה.</p>
<p><a class='ref sc' id='sc373' data-uid='dhp373'>SC 373</a><a class='ref ss' id='ss373'>SS 373</a>לאחר שהנזיר נטש את ביתו<br>
והשקיט את תודעתו,<br>
כשהוא רואה ישירות את הדְהַמַּה הנכונה,<br>
אושרו עולה על זה האנושי.</p>
<p><a class='ref sc' id='sc374' data-uid='dhp374'>SC 374</a><a class='ref ss' id='ss374'>SS 374</a>בכל פעם שהוא מתבונן<br>
בהופעת והעלמות המִצְרַפִים,<br>
הוא חווה שמחה ואושר—<br>
לאלו שיודעים, זהו האלמוות.</p>
<p><a class='ref sc' id='sc375' data-uid='dhp375'>SC 375</a><a class='ref ss' id='ss375'>SS 375</a>אלו יסודות החיים הרוחניים<br>
של הנזיר החכם—<br>
אבטחת החושים, שביעות רצון,<br>
וריסון בהתאם לכללי המשמעת של הנזירים.</p>
<p><a class='ref sc' id='sc376' data-uid='dhp376'>SC 376</a><a class='ref ss' id='ss376'>SS 376</a>הוא יחיה בחברת חברים לדרך,<br>
הנמרצים וטהורים באורח חייהם.<br>
הוא יהיה לבבי<br>
ונעים הליכות—<br>
כך, מלא שמחה,<br>
הוא ישים קץ לסבל.</p>
<p><a class='ref sc' id='sc377' data-uid='dhp377'>SC 377</a><a class='ref ss' id='ss377'>SS 377</a>כצמח היסמין<br>
המשיל את פרחיו הקמלים—<br>
כך גם עליכם נזירים,<br>
להשיל את תשוקתכם ושנאתכם.</p>
<p><a class='ref sc' id='sc378' data-uid='dhp378'>SC 378</a><a class='ref ss' id='ss378'>SS 378</a>הנזיר השליו בגופו, השליו בדיבורו<br>
הרגוע והמיושב בדעתו,<br>
אשר דחה את פתיון העולם—<br>
הוא מכונה 'נינוח'.</p>
<p><a class='ref sc' id='sc379' data-uid='dhp379'>SC 379</a><a class='ref ss' id='ss379'>SS 379</a>נזיר, בקר את עצמך,<br>
בחן את עצמך—<br>
עם מודעות ושליטה עצמית<br>
תחיה באושר.</p>
<p><a class='ref sc' id='sc380' data-uid='dhp380'>SC 380</a><a class='ref ss' id='ss380'>SS 380</a>אדם הוא אכן המגן של עצמו,<br>
אדם הוא אכן יוצר גורלו—<br>
על כן, שלוט בעצמך,<br>
כמו סוחר השולט בסוס טוב.</p>
<p><a class='ref sc' id='sc381' data-uid='dhp381'>SC 381</a><a class='ref ss' id='ss381'>SS 381</a>הנזיר מלא השמחה והסיפוק<br>
מתורת הלימוד של הבּוּדְּהַה<br>
צועד אל עבר הברכה של<br>
הדממת הדברים המותנים.</p>
<p><a class='ref sc' id='sc382' data-uid='dhp382'>SC 382</a><a class='ref ss' id='ss382'>SS 382</a>הנזיר הזה, שבעודו צעיר<br>
הקדיש עצמו לתורת הלימוד של הבּוּדְּהַה—<br>
מאיר את העולם<br>
כמו ירח מתוך ענן.</p>
</blockquote>
<h2>הברהמין—Brāhmaṇavagga</h2>
<blockquote class='gatha'>
<p><a class='ref sc' id='sc383' data-uid='dhp383'>SC 383</a><a class='ref ss' id='ss383'>SS 383</a>ברהמין, סלק את תשוקות החושים,<br>
עשה מאמץ וחתוך את הזרם.<br>
לאחר שתדע את חדלון הדברים המותנים,<br>
אז ברהמין, תדע את הבלתי-נוצר.</p>
<p><a class='ref sc' id='sc384' data-uid='dhp384'>SC 384</a><a class='ref ss' id='ss384'>SS 384</a>כאשר הברהמין מגיע בשתי דרכים<br>
אל הגדה שמעבר,<br>
אז כל קשריו<br>
של 'היודע' נעלמים.</p>
<p><a class='ref sc' id='sc385' data-uid='dhp385'>SC 385</a><a class='ref ss' id='ss385'>SS 385</a>מי שאין עבורו 'הגדה הזו' ולא 'הגדה שמעבר',<br>
וגם לא שתיהן— 'זו ושמעבר',<br>
חסר הצער שהסיר את העול—<br>
אותו אני מכנה 'ברהמין'.</p>
<p><a class='ref sc' id='sc386' data-uid='dhp386'>SC 386</a><a class='ref ss' id='ss386'>SS 386</a>מי שיושב ומתרגל ללא דופי,<br>
שעבודתו הושלמה והוא חופשי מהתחלואים,<br>
הוא שהגיע למטרה הנעלה ביותר—<br>
אותו אני מכנה 'ברהמין'.</p>
<p><a class='ref sc' id='sc387' data-uid='dhp387'>SC 387</a><a class='ref ss' id='ss387'>SS 387</a>השמש זוהרת ביום,<br>
הירח זוהר בלילה,<br>
הלוחם זוהר בשריונו,<br>
הברהמין זוהר במדיטציה—<br>
אך הבּוּדְּהַה זוהר בגדולתו<br>
כל היום וכל הלילה.</p>
<p><a class='ref sc' id='sc388' data-uid='dhp388'>SC 388</a><a class='ref ss' id='ss388'>SS 388</a>משום שנפטר מהרוע הוא נקרא ברהמין,<br>
משום שהתנהגותו שלווה הוא נקרא פרוש,<br>
ומשום שזנח את זיהומיו<br>
הוא מכונה 'אדם שיצא לפרישות'.</p>
<p><a class='ref sc' id='sc389' data-uid='dhp389'>SC 389</a><a class='ref ss' id='ss389'>SS 389</a>אל לאדם להכות ברהמין,<br>
ואל לברהמין לתת מקום לכעס.<br>
בושה היא לאדם המכה ברהמין,<br>
ובושה גדולה עוד יותר היא לזה הנותן מקום לכעס.</p>
<p><a class='ref sc' id='sc390' data-uid='dhp390'>SC 390</a><a class='ref ss' id='ss390'>SS 390</a>אין דבר מועיל יותר לברהמין<br>
משמירת תודעתו הרחק מהיקר לו.<br>
כאשר הכוונות לפגוע נפסקות,<br>
אז הסבל שוקט.</p>
<p><a class='ref sc' id='sc391' data-uid='dhp391'>SC 391</a><a class='ref ss' id='ss391'>SS 391</a>מי שאינו עושה כל רע<br>
במעשה, דיבור או מחשבה,<br>
אשר מרוסן בשלוש דרכים אלו—<br>
אותו אני מכנה 'ברהמין'.</p>
<p><a class='ref sc' id='sc392' data-uid='dhp392'>SC 392</a><a class='ref ss' id='ss392'>SS 392</a>את האדם ממנו לומדים את הדְהַמַּה,<br>
אותה הציג הבּוּדְּהַה הער בשלמות,<br>
יש לכבד במסירות—<br>
כפי שברהמין מכבד את מנחת האש.</p>
<p><a class='ref sc' id='sc393' data-uid='dhp393'>SC 393</a><a class='ref ss' id='ss393'>SS 393</a>לא בזכות שיער קלוע ולא בזכות שושלת,<br>
וגם לא בזכות לידה, אדם הוא ברהמין.<br>
אדם של יושר ואמת—<br>
הוא טהור, הוא ברהמין.</p>
<p><a class='ref sc' id='sc394' data-uid='dhp394'>SC 394</a><a class='ref ss' id='ss394'>SS 394</a>שוטה, לשם מה שיערך הקלוע?<br>
לשם מה בגדך העשוי עור?<br>
בתוכך התסבוכת<br>
ואתה מקשט את עצמך מבחוץ.</p>
<p><a class='ref sc' id='sc395' data-uid='dhp395'>SC 395</a><a class='ref ss' id='ss395'>SS 395</a>האדם הלובש גלימה העשויה סחבות,<br>
הכחוש, עם ורידים הנראים על כל גופו,<br>
ואשר מתרגל מדיטציה בבדידות ביער—<br>
אותו אני מכנה 'ברהמין'.</p>
<p><a class='ref sc' id='sc396' data-uid='dhp396'>SC 396</a><a class='ref ss' id='ss396'>SS 396</a>אינני מכנה אדם 'ברהמין'<br>
רק משום שיצא מרחם או נולד מאם מסויימת.<br>
אם יש לו הקשרות לארציות,<br>
אין הוא אלא אדם מתנשא.<br>
אך זה שאינו קשור לדבר והוא חופשי מהקשרות—<br>
אותו אני מכנה 'ברהמין'.</p>
<p><a class='ref sc' id='sc397' data-uid='dhp397'>SC 397</a><a class='ref ss' id='ss397'>SS 397</a>מי שחתך את כל הכבלים<br>
ואין לו דאגות,<br>
הוא שהתנתק מההצמדות—<br>
אותו אני מכנה 'ברהמין'.</p>
<p><a class='ref sc' id='sc398' data-uid='dhp398'>SC 398</a><a class='ref ss' id='ss398'>SS 398</a>מי שחתך את השוט, הרצועה,<br>
החבל, והרסן,<br>
הוא שהסיר את המכשולים—<br>
אותו אני מכנה 'ברהמין'.</p>
<p><a class='ref sc' id='sc399' data-uid='dhp399'>SC 399</a><a class='ref ss' id='ss399'>SS 399</a>מי שעומד בעלבונות, הלקאה וענישה<br>
מבלי לנטור טינה,<br>
הוא שכוח סובלנותו גדול כצבא רב עוצמה—<br>
אותו אני מכנה 'ברהמין'.</p>
<p><a class='ref sc' id='sc400' data-uid='dhp400'>SC 400</a><a class='ref ss' id='ss400'>SS 400</a>מי שמסור לתרגול הרוחני, נינוח,<br>
ומוסרי בענווה,<br>
הוא שמרוסן ונושא את גופו האחרון—<br>
אותו אני מכנה 'ברהמין'.</p>
<p><a class='ref sc' id='sc401' data-uid='dhp401'>SC 401</a><a class='ref ss' id='ss401'>SS 401</a>כמו טיפת מים על עלה לוטוס<br>
או גרגר חרדל על חוד מחט,<br>
הוא שאינו מוכתם בהנאות החושים—<br>
אותו אני מכנה 'ברהמין'.</p>
<p><a class='ref sc' id='sc402' data-uid='dhp402'>SC 402</a><a class='ref ss' id='ss402'>SS 402</a>מי שיודע בבהירות את קץ הסבל<br>
בעצמו, ממש בחיים האלה,<br>
הוא שהוריד את העול ואינו כבול עוד—<br>
אותו אני מכנה 'ברהמין'.</p>
<p><a class='ref sc' id='sc403' data-uid='dhp403'>SC 403</a><a class='ref ss' id='ss403'>SS 403</a>הנבון בעל החוכמה העמוקה,<br>
המבחין בין הדרך הנכונה לדרך המוטעית,<br>
הוא שהשיג את המטרה הנעלה—<br>
אותו אני מכנה 'ברהמין'.</p>
<p><a class='ref sc' id='sc404' data-uid='dhp404'>SC 404</a><a class='ref ss' id='ss404'>SS 404</a>מי שחי בנפרד גם מבעלי-בית<br>
וגם מחסרי-בית כאחד,<br>
הוא שאין לו מקום קבע ויש לו מעט רצונות—<br>
אותו אני מכנה 'ברהמין'.</p>
<p><a class='ref sc' id='sc405' data-uid='dhp405'>SC 405</a><a class='ref ss' id='ss405'>SS 405</a>מי שמתרחק מאלימות כלפי כלל היצורים החיים,<br>
גם החלשים וגם החזקים,<br>
הוא שלא הורג או גורם לאחרים להרוג—<br>
אותו אני מכנה 'ברהמין'.</p>
<p><a class='ref sc' id='sc406' data-uid='dhp406'>SC 406</a><a class='ref ss' id='ss406'>SS 406</a>מי שחברותי בין העוינים,<br>
שוחר שלום בין האלימים,<br>
וחסר הקשרות לעולם בין הקשורים—<br>
אותו אני מכנה 'ברהמין'.</p>
<p><a class='ref sc' id='sc407' data-uid='dhp407'>SC 407</a><a class='ref ss' id='ss407'>SS 407</a>מי שנשרו ממנו תאווה ושנאה,<br>
יוהרה וזלזול,<br>
כמו גרגר חרדל מחודה של מחט—<br>
אותו אני מכנה 'ברהמין'.</p>
<p><a class='ref sc' id='sc408' data-uid='dhp408'>SC 408</a><a class='ref ss' id='ss408'>SS 408</a>מי שמדבר אמת<br>
במילים עדינות ומחכימות,<br>
הוא שאינו פוגע באחר—<br>
אותו אני מכנה 'ברהמין'.</p>
<p><a class='ref sc' id='sc409' data-uid='dhp409'>SC 409</a><a class='ref ss' id='ss409'>SS 409</a>מי שבעולם הזה אינו לוקח דבר שלא ניתן לו,<br>
בין אם ארוך או קצר,<br>
גדול או קטן, יפה או מכוער—<br>
אותו אני מכנה 'ברהמין'.</p>
<p><a class='ref sc' id='sc410' data-uid='dhp410'>SC 410</a><a class='ref ss' id='ss410'>SS 410</a>מי שאינו רוצה דבר<br>
בעולם הזה או בעולם הבא,<br>
הוא שנטול תשוקה ואינו כבול—<br>
אותו אני מכנה 'ברהמין'.</p>
<p><a class='ref sc' id='sc411' data-uid='dhp411'>SC 411</a><a class='ref ss' id='ss411'>SS 411</a>חסר ההקשרויות,<br>
אשר התפטר מהספקות באמצעות הבנה<br>
והתבסס באלמוות—<br>
אותו אני מכנה 'ברהמין'.</p>
<p><a class='ref sc' id='sc412' data-uid='dhp412'>SC 412</a><a class='ref ss' id='ss412'>SS 412</a>מי שהתגבר על החיבור<br>
הן לחסד והן לרוע,<br>
נטול הצער, הטהור ללא דופי—<br>
אותו אני מכנה 'ברהמין'.</p>
<p><a class='ref sc' id='sc413' data-uid='dhp413'>SC 413</a><a class='ref ss' id='ss413'>SS 413</a>מי שכמו הירח, טהור ונקי,<br>
מבהיק ורגוע,<br>
שהתענגותו מהקיום מוצתה—<br>
אותו אני מכנה 'ברהמין'.</p>
<p><a class='ref sc' id='sc414' data-uid='dhp414'>SC 414</a><a class='ref ss' id='ss414'>SS 414</a>מי שחצה את הדרך הקשה ורצופת הסכנות,<br>
הסַנְֹסָארַה, אשלייתו של מלך המוות,<br>
המתרגל אשר צלח אל הגדה השנייה,<br>
נטול התשוקה וחסר הספקות,<br>
המשוחרר ללא אחיזה—<br>
אותו אני מכנה 'ברהמין'.</p>
<p><a class='ref sc' id='sc415' data-uid='dhp415'>SC 415</a><a class='ref ss' id='ss415'>SS 415</a>מי שבעולם הזה זנח את הנאות החושים,<br>
יצא לפרישות אל חיי חסר-בית,<br>
והנאתו מהקיום מוצתה—<br>
אותו אני מכנה 'ברהמין'.</p>
<p><a class='ref sc' id='sc416' data-uid='dhp416'>SC 416</a><a class='ref ss' id='ss416'>SS 416</a>מי שבעולם הזה זנח את ההשתוקקות,<br>
יצא לפרישות אל חיי חסר-בית,<br>
והשתוקקותו לקיום מוצתה—<br>
אותו אני מכנה 'ברהמין'.</p>
<p><a class='ref sc' id='sc417' data-uid='dhp417'>SC 417</a><a class='ref ss' id='ss417'>SS 417</a>מי שזנח את השעבוד האנושי,<br>
התעלה מעבר לשעבוד השמיימי,<br>
ומשוחרר מכל שעבוד—<br>
אותו אני מכנה 'ברהמין'.</p>
<p><a class='ref sc' id='sc418' data-uid='dhp418'>SC 418</a><a class='ref ss' id='ss418'>SS 418</a>מי שחיסל את האהוב והלא-אהוב<br>
והפך שליו חסר הקשרויות,<br>
הגיבור שהביס את כל העולמות—<br>
אותו אני מכנה 'ברהמין'.</p>
<p><a class='ref sc' id='sc419' data-uid='dhp419'>SC 419</a><a class='ref ss' id='ss419'>SS 419</a>מי שיודע בכל הדרכים<br>
את המיתות והלידות של היצורים החיים,<br>
חסר ההקשרות, הער שהלך-מעבר—<br>
אותו אני מכנה 'ברהמין'.</p>
<p><a class='ref sc' id='sc420' data-uid='dhp420'>SC 420</a><a class='ref ss' id='ss420'>SS 420</a>מי שיעדו אינו ידוע<br>
לישויות, לגַנְדְהַבּוֹת, או לבני-אדם,<br>
האַרַהַנְט החופשי מהתחלואים—<br>
אותו אני מכנה 'ברהמין'.</p>
<p><a class='ref sc' id='sc421' data-uid='dhp421'>SC 421</a><a class='ref ss' id='ss421'>SS 421</a>מי שאינו נקשר לדבר<br>
מהעבר, מההווה, ומהעתיד,<br>
שאינו לוקח דבר ואינו בעלים של דבר—<br>
אותו אני מכנה 'ברהמין'.</p>
<p><a class='ref sc' id='sc422' data-uid='dhp422'>SC 422</a><a class='ref ss' id='ss422'>SS 422</a>הגיבור האצילי והמצויין,<br>
החכם הגדול, המביס,<br>
חסר התשוקה, הער והמטוהר—<br>
אותו אני מכנה 'ברהמין'.</p>
<p><a class='ref sc' id='sc423' data-uid='dhp423'>SC 423</a><a class='ref ss' id='ss423'>SS 423</a>מי שיודע את לידותיו הקודמות,<br>
שראה גני-עדן וגיהינומים,<br>
וכך הגיע אל קץ הלידות,<br>
החכם שהגשים את תובנת-העל<br>
והשלים את כל ההישגים—<br>
אותו אני מכנה 'ברהמין'.</p>
</blockquote>
<footer>
<p>Translator: <span class='author'>Shai Lior Schwartz</span></p>
<p>Translated from the Pali and the English translation by Shai Lior Schwartz.</p>
<p>Full translation of the Dhammapada to Hebrew. Original Hebrew name <cite class='book' translate='no' dir='rtl'>"דרך האמת - דהמפדה"</cite>. First edition, <span class='publication-date'>2014</span></p>
<p>Copyright © 2014 by Shai Schwartz. Dhammadana Publications.</p>
<p>This text has been made available by the kind permission of Shai Schwartz. It was released under the following licence terms:</p>
<p>For free distribution. This work may be republished, reformatted, reprinted and redistributed in any medium. However, any such republication and redistribution is to be made available to the public on a free and unrestricted basis, and translations and other derivative works are to be clearly marked as such.</p>
<p>Dhammadana Publication<br>
Tel-Aviv<br>
Israel<br>
<a href='http://www.buddha.co.il/'>www.buddha.co.il</a><br>
<a href='mailto:sahi@buddha.co.il'>shai@buddha.co.il</a></p>
<p>Complete book available from Shai Schwartz, Dhammadana Publications.</p>
<p>Prepared for SuttaCentral by <span class='editor'>Ayya Vimala</span>.</p>
</footer>
</article>
</body>
</html>
