<!DOCTYPE html>
<html>
<head>
<title></title>
<meta charset='UTF-8'>
<meta name='author' content='Chandra Candiani'>
</head>
<body>
<article id='dhp' lang='it'>
<header>
<h1>Dhammapada</h1>
</header>
<h2>Versi In Coppia</h2>
<p class='namo'>Omaggio al Beato, Nobile e Perfettamente Illuminato</p>
<blockquote class='gatha'>
<p><a class='ref sc' id='sc1' href='#sc1' data-uid='dhp1'>SC 1</a>Tutto ciò che siamo è generato dalla mente.<br>
E’ la mente che traccia la strada.<br>
Come la ruota del carro segue<br>
l’impronta del bue che lo traina<br>
così la sofferenza ci accompagna<br>
quando sventatamente parliamo o agiamo<br>
con mente impura.</p>
<p><a class='ref sc' id='sc2' href='#sc2' data-uid='dhp2'>SC 2</a>Tutto ciò che siamo è generato dalla mente.<br>
E’ la mente che traccia la strada.<br>
Come la nostra ombra incessante ci segue<br>
così ci segue il benessere<br>
quando parliamo o agiamo<br>
con purezza di mente.</p>
<p><a class='ref sc' id='sc3' href='#sc3' data-uid='dhp3'>SC 3</a>"Mi hanno insultato, maltrattato,<br>
mi hanno offeso, derubato":<br>
impigliati in tali pensieri<br>
ravviviamo il fuoco dell’odio.</p>
<p><a class='ref sc' id='sc4' href='#sc4' data-uid='dhp4'>SC 4</a>Se ci liberiamo del tutto<br>
da pensieri che insinuano:<br>
“Mi hanno insultato, maltrattato,<br>
mi hanno offeso, derubato”,<br>
l’odio è spento.</p>
<p><a class='ref sc' id='sc5' href='#sc5' data-uid='dhp5'>SC 5</a>L’odio non può sconfiggere l’odio,<br>
solo esser pronti all’amore lo può.<br>
Questa è la legge eterna.</p>
<p><a class='ref sc' id='sc6' href='#sc6' data-uid='dhp6'>SC 6</a>Chi è litigioso dimentica<br>
che moriremo tutti;<br>
non ci sono litigi<br>
per il saggio che riflette sulla morte.</p>
<p><a class='ref sc' id='sc7' href='#sc7' data-uid='dhp7'>SC 7</a>Come un vento burrascoso sradica un albero fragile<br>
così chi incurante si aggrappa al piacere<br>
indulge al cibo e alla pigrizia<br>
può sradicarlo Mara.</p>
<p><a class='ref sc' id='sc8' href='#sc8' data-uid='dhp8'>SC 8</a>Come un vento burrascoso<br>
non scuote una montagna di roccia<br>
così chi contempla<br>
la realtà del corpo<br>
chi coltiva la fede e l’entusiasmo<br>
non è turbato da Mara.</p>
<p><a class='ref sc' id='sc9' href='#sc9' data-uid='dhp9'>SC 9</a>Indossare l’abito del rinunciante<br>
non conduce di per sé alla purezza.<br>
Coloro che lo indossano e tuttavia mancano<br>
di accuratezza sono infingardi.</p>
<p><a class='ref sc' id='sc10' href='#sc10' data-uid='dhp10'>SC 10</a>Totalmente padrone di sé<br>
onesto e accurato nel comportamento:<br>
ecco chi è degno<br>
dell’abito di rinunciante.</p>
<p><a class='ref sc' id='sc11' href='#sc11' data-uid='dhp11'>SC 11</a>Scambiando la falsità per verità<br>
la verità per falsità<br>
si vive immersi nella menzogna.</p>
<p><a class='ref sc' id='sc12' href='#sc12' data-uid='dhp12'>SC 12</a>Ma vedendo il falso come falso<br>
e il vero come vero<br>
si vive in impeccabile verità.</p>
<p><a class='ref sc' id='sc13' href='#sc13' data-uid='dhp13'>SC 13</a>Come la pioggia penetra attraverso<br>
un tetto male impagliato<br>
così le tempestose passioni<br>
si insinuano in un cuore non domato.</p>
<p><a class='ref sc' id='sc14' href='#sc14' data-uid='dhp14'>SC 14</a>Come la pioggia non può penetrare<br>
attraverso un tetto ben impagliato<br>
così le passioni non invadono<br>
un cuore ben addestrato.</p>
<p><a class='ref sc' id='sc15' href='#sc15' data-uid='dhp15'>SC 15</a>Quando con chiarezza vediamo<br>
la nostra mancanza di virtù<br>
il rammarico ci assale;<br>
sia ora che in futuro ci affliggiamo.</p>
<p><a class='ref sc' id='sc16' href='#sc16' data-uid='dhp16'>SC 16</a>Quando sinceramente apprezziamo<br>
la benefica purezza delle nostre azioni<br>
siamo ricolmi di gioia;<br>
sia ora che in futuro<br>
celebriamo la gioia.</p>
<p><a class='ref sc' id='sc17' href='#sc17' data-uid='dhp17'>SC 17</a>Chi fa del male<br>
crea la propria sofferenza<br>
nel presente e nel futuro.<br>
Il pensiero assillante<br>
del proprio torto<br>
tiene schiava la mente<br>
e precipita nel caos.</p>
<p><a class='ref sc' id='sc18' href='#sc18' data-uid='dhp18'>SC 18</a>Nel presente e nel futuro<br>
chi vive con onestà la propria vita<br>
è felice comunque.<br>
Spontaneamente<br>
apprezza la virtù<br>
ed è di casa nella gioia.</p>
<p><a class='ref sc' id='sc19' href='#sc19' data-uid='dhp19'>SC 19</a>Chi è erudito nel Dhamma<br>
ma non vive<br>
in accordo con esso,<br>
come un mandriano<br>
che brami le bestie altrui<br>
non gusta i benefici<br>
del percorrere la Via.</p>
<p><a class='ref sc' id='sc20' href='#sc20' data-uid='dhp20'>SC 20</a>Sapendo pochissimo di Dhamma<br>
ma vivendo in sincero accordo con esso<br>
trasformando le passioni<br>
l’avidità, l’odio, la confusione<br>
liberandosi da ogni attaccamento<br>
al presente e al futuro<br>
si gustano i benefici<br>
del percorrere la Via.</p>
</blockquote>
<h2>La Consapevolezza</h2>
<blockquote class='gatha'><a class='ref sc' id='sc21' href='#sc21' data-uid='dhp21'>SC 21</a>La consapevolezza ricettiva apre alla vita<br>
la fuga nella distrazione è un sentiero di morte<br>
chi è consapevole è totalmente vivo<br>
chi è distratto<br>
è come fosse già morto.
<p><a class='ref sc' id='sc22' href='#sc22' data-uid='dhp22'>SC 22</a>Il saggio, totalmente vivo, gioisce<br>
della ricettività consapevole<br>
e lieto dimora<br>
in questa qualità.</p>
<p><a class='ref sc' id='sc23' href='#sc23' data-uid='dhp23'>SC 23</a>I risvegliati saldi nella propria risoluzione<br>
si impegnano con tutti se stessi<br>
e conoscono la libertà dalla schiavitù:<br>
liberazione, unica vera sicurezza.</p>
<p><a class='ref sc' id='sc24' href='#sc24' data-uid='dhp24'>SC 24</a>Chi spende tutta la sua energia<br>
nel percorrere la Via<br>
chi è puro e sollecito nell’impegno<br>
raccolto e onesto nel comportamento<br>
vede accrescere in sé l’esultanza.</p>
<p><a class='ref sc' id='sc25' href='#sc25' data-uid='dhp25'>SC 25</a>Con l’impegno, l’attenzione<br>
la rinuncia e la padronanza di sé<br>
il saggio fa di se stesso un’isola<br>
che nessuna inondazione può sommergere.</p>
<p><a class='ref sc' id='sc26' href='#sc26' data-uid='dhp26'>SC 26</a>Chi è stolto e confuso<br>
si smarrisce nella distrazione.<br>
Il saggio fa tesoro della consapevolezza<br>
che ha coltivato<br>
come il più prezioso dei possessi.</p>
<p><a class='ref sc' id='sc27' href='#sc27' data-uid='dhp27'>SC 27</a>"Non smarrirti nella trascuratezza,<br>
non perderti nella sensualità”.<br>
Tenendo caro questo consiglio<br>
il contemplativo gusta<br>
un profondo sollievo.</p>
<p><a class='ref sc' id='sc28' href='#sc28' data-uid='dhp28'>SC 28</a>I risvegliati<br>
che hanno assaporato la libertà<br>
da ogni distrazione<br>
coltivando la consapevolezza<br>
vedono tutti i sofferenti<br>
alla luce della compassione,<br>
come chi dalla cima di una montagna<br>
osservi la pianura.</p>
<p><a class='ref sc' id='sc29' href='#sc29' data-uid='dhp29'>SC 29</a>Consapevole in mezzo ai distratti<br>
sveglio in mezzo a chi dorme<br>
il saggio procede<br>
come un giovane vivace cavallo<br>
lasciandosi alle spalle gli altri, esausti.</p>
<p><a class='ref sc' id='sc30' href='#sc30' data-uid='dhp30'>SC 30</a>Accurato nella consapevolezza<br>
il dio Magha conquistò il suo regno.<br>
L’accuratezza è sempre ricompensata,<br>
la trascuratezza smascherata.</p>
<p><a class='ref sc' id='sc31' href='#sc31' data-uid='dhp31'>SC 31</a>Il rinunciante che ama vegliare<br>
e rifugge la distrazione<br>
avanza come un fuoco d’erba<br>
consumando ostacoli grandi e piccoli.</p>
<p><a class='ref sc' id='sc32' href='#sc32' data-uid='dhp32'>SC 32</a>Il rinunciante che ama vegliare<br>
e rifugge la distrazione<br>
è protetto, non può retrocedere:<br>
va dritto verso la liberazione.</p>
</blockquote>
<h2>La Mente</h2>
<blockquote class='gatha'><a class='ref sc' id='sc33' href='#sc33' data-uid='dhp33'>SC 33</a>Come il fabbro forgia una freccia<br>
così il saggio trasforma la mente<br>
di per sé irrequieta, instabile<br>
e difficile da governare.
<p><a class='ref sc' id='sc34' href='#sc34' data-uid='dhp34'>SC 34</a>Come un pesce trascinato via<br>
dalla sua casa sott’acqua<br>
e scagliato sulla terraferma<br>
si dibatte<br>
così freme il cuore<br>
quando viene rapito<br>
dalla corrente di Mara.</p>
<p><a class='ref sc' id='sc35' href='#sc35' data-uid='dhp35'>SC 35</a>E’ difficile da educare la mente attiva<br>
capricciosa e vagabonda:<br>
padroneggiarla è essenziale<br>
perché porta gioia e benessere.</p>
<p><a class='ref sc' id='sc36' href='#sc36' data-uid='dhp36'>SC 36</a>La mente custodita e sorvegliata<br>
fa sentire a casa.<br>
Per quanto elusiva, sottile e difficile da afferrare<br>
chi è all’erta<br>
dovrebbe custodire e sorvegliare la mente.</p>
<p><a class='ref sc' id='sc37' href='#sc37' data-uid='dhp37'>SC 37</a>Libera vagabonda<br>
senza forma<br>
la mente dimora nell’intima caverna del cuore.<br>
Dominandola<br>
si è liberi<br>
dalle catene dell’ignoranza.</p>
<p><a class='ref sc' id='sc38' href='#sc38' data-uid='dhp38'>SC 38</a>In chi ha la mente instabile<br>
il cuore non lavorato<br>
dai veri insegnamenti<br>
e una fede immatura<br>
non è ancora cresciuta<br>
appieno la saggezza.</p>
<p><a class='ref sc' id='sc39' href='#sc39' data-uid='dhp39'>SC 39</a>Non esiste paura<br>
per un cuore incontaminato<br>
dalle passioni<br>
e una mente libera dall’astio.<br>
Chi vede al di là del bene e del male<br>
è sveglio.</p>
<p><a class='ref sc' id='sc40' href='#sc40' data-uid='dhp40'>SC 40</a>Considerando questo corpo fragile<br>
come un vaso di coccio<br>
fortificando il cuore come le mura di una città<br>
si può fronteggiare Mara<br>
con l’arma della visione profonda.<br>
Il vantaggio del non-attaccamento<br>
protegge quanto è già stato conquistato.</p>
<p><a class='ref sc' id='sc41' href='#sc41' data-uid='dhp41'>SC 41</a>Ben presto questo corpo giacerà senza vita:<br>
per terra abbandonato<br>
privo di coscienza<br>
inutile come un ceppo bruciato.</p>
<p><a class='ref sc' id='sc42' href='#sc42' data-uid='dhp42'>SC 42</a>Peggio di un ladro<br>
peggio di un nemico<br>
un cuore mal indirizzato<br>
invoglia a nuocere.</p>
<p><a class='ref sc' id='sc43' href='#sc43' data-uid='dhp43'>SC 43</a>Non tua madre non tuo padre<br>
né chiunque della famiglia<br>
può darti dono più prezioso<br>
di un cuore ben diretto.</p>
</blockquote>
<h2>Fiori</h2>
<blockquote class='gatha'><a class='ref sc' id='sc44' href='#sc44' data-uid='dhp44'>SC 44</a>Chi vede secondo verità<br>
così come sono<br>
la terra, il corpo<br>
i mondi infernali e celesti?<br>
Chi sa discernere<br>
la Via di saggezza ben esposta<br>
con l’occhio esperto del fioraio<br>
che sceglie i fiori senza difetti?
<p><a class='ref sc' id='sc45' href='#sc45' data-uid='dhp45'>SC 45</a>Chi consapevole percorre la Via:<br>
ecco chi vede la terra, il corpo<br>
i mondi infernali e celesti<br>
così come sono.<br>
Ecco chi sa discernere<br>
la Via della saggezza ben esposta.</p>
<p><a class='ref sc' id='sc46' href='#sc46' data-uid='dhp46'>SC 46</a>Ricorda che il corpo è fugace<br>
come la schiuma del mare, un miraggio.<br>
Il fiore della passione sensuale<br>
nasconde un artiglio.<br>
Ricordalo, e passa oltre la morte.</p>
<p><a class='ref sc' id='sc47' href='#sc47' data-uid='dhp47'>SC 47</a>Come un’improvvisa alluvione<br>
può spazzar via un villaggio addormentato<br>
così può la morte distruggere<br>
quelli che cercano solo i fiori casuali<br>
dei piaceri dei sensi.</p>
<p><a class='ref sc' id='sc48' href='#sc48' data-uid='dhp48'>SC 48</a>Essere insoddisfatti e inappagati<br>
e tuttavia cercare ancora solo<br>
i fiori casuali dei piaceri dei sensi<br>
sottomette al dominio del distruttore.</p>
<p><a class='ref sc' id='sc49' href='#sc49' data-uid='dhp49'>SC 49</a>Come un’ape raccogliendo il nettare<br>
non nuoce né danneggia<br>
il colore e il profumo del fiore<br>
così il saggio si muove<br>
nel mondo.</p>
<p><a class='ref sc' id='sc50' href='#sc50' data-uid='dhp50'>SC 50</a>Non soffermarti sugli errori<br>
e i difetti degli altri;<br>
cerca invece di esaminare<br>
con chiarezza i tuoi.</p>
<p><a class='ref sc' id='sc51' href='#sc51' data-uid='dhp51'>SC 51</a>Deludenti come un fiore bello<br>
ma senza profumo<br>
sono le parole sagge<br>
senza retta azione.</p>
<p><a class='ref sc' id='sc52' href='#sc52' data-uid='dhp52'>SC 52</a>Come un fiore<br>
dal delizioso profumo<br>
è la parola saggia e amorevole<br>
accompagnata dalla retta azione.</p>
<p><a class='ref sc' id='sc53' href='#sc53' data-uid='dhp53'>SC 53</a>Come con un mazzo di fiori<br>
si possono intrecciare ghirlande<br>
con questa nostra esistenza umana<br>
possiamo fare ghirlande<br>
di nobili azioni.</p>
<p><a class='ref sc' id='sc54' href='#sc54' data-uid='dhp54'>SC 54</a>Il profumo di fiori o del legno di sandalo<br>
si diffonde solo col vento a favore<br>
ma la fragranza della virtù<br>
pervade tutte le direzioni.</p>
<p><a class='ref sc' id='sc55' href='#sc55' data-uid='dhp55'>SC 55</a>Impareggiabile è il profumo<br>
della virtù<br>
anche per i fiori<br>
e per il legno di sandalo.</p>
<p><a class='ref sc' id='sc56' href='#sc56' data-uid='dhp56'>SC 56</a>L’aroma del legno di sandalo<br>
e il profumo dei fiori<br>
sono un tenue piacere<br>
rispetto alla fragranza della virtù<br>
che raggiunge anche i regni celesti.</p>
<p><a class='ref sc' id='sc57' href='#sc57' data-uid='dhp57'>SC 57</a>Mara non può catturare<br>
chi vive in ricettiva consapevolezza<br>
chi per impeccabile conoscenza è libero<br>
e coltiva la virtù.</p>
<p><a class='ref sc' id='sc58-59' href='#sc58-59'>SC 58-59</a>Come il loto cresce<br>
in grazia e profumo<br>
da un mucchio di rifiuti<br>
abbandonati<br>
la luce del vero discepolo<br>
del Buddha<br>
rischiara le buie ombre<br>
sparse dall’ignoranza.</p>
</blockquote>
<h2>Lo Stolto</h2>
<blockquote class='gatha'><a class='ref sc' id='sc60' href='#sc60' data-uid='dhp60'>SC 60</a>Lunga è la notte<br>
per chi non può dormire.<br>
Lungo il viaggio per chi è stanco.<br>
Immersa nell’ignoranza, lunga e tediosa la vita<br>
per chi ignora la verità.
<p><a class='ref sc' id='sc61' href='#sc61' data-uid='dhp61'>SC 61</a>Se non trovi compagni<br>
che abbiano viaggiato<br>
almeno quanto te<br>
è meglio camminare solo<br>
che accompagnarsi a chi<br>
è esitante.</p>
<p><a class='ref sc' id='sc62' href='#sc62' data-uid='dhp62'>SC 62</a>"Penso a mio figlio, penso ai miei beni":<br>
ecco le preoccupazioni<br>
degli stolti.<br>
Se nemmeno noi ci apparteniamo<br>
a che queste pretese?</p>
<p><a class='ref sc' id='sc63' href='#sc63' data-uid='dhp63'>SC 63</a>Lo stolto che sa di essere stolto<br>
ha un pizzico di saggezza;<br>
lo stolto che pensa di esser saggio<br>
è impudentemente stolto.</p>
<p><a class='ref sc' id='sc64' href='#sc64' data-uid='dhp64'>SC 64</a>Come il cucchiaio non può<br>
gustare il sapore della minestra<br>
così è lo stolto, che non intende la verità<br>
pur vivendo per una vita<br>
in mezzo ai saggi.</p>
<p><a class='ref sc' id='sc65' href='#sc65' data-uid='dhp65'>SC 65</a>Come la lingua che gusta<br>
il sapore della minestra<br>
è chi vede distintamente<br>
la verità, essendo stato un poco<br>
in compagnia di chi è saggio.</p>
<p><a class='ref sc' id='sc66' href='#sc66' data-uid='dhp66'>SC 66</a>Sventatamente agendo male<br>
l’incauto stolto<br>
genera per se amari frutti.<br>
Si comporta come fosse il peggiore nemico di se stesso.</p>
<p><a class='ref sc' id='sc67' href='#sc67' data-uid='dhp67'>SC 67</a>Un’azione è scorretta quando<br>
a ripensarci proviamo rimorso:<br>
piangendo di rammarico<br>
si colgono i suoi frutti.</p>
<p><a class='ref sc' id='sc68' href='#sc68' data-uid='dhp68'>SC 68</a>Un’azione è corretta quando<br>
a ripensarci non proviamo rimorso:<br>
nella gioia si colgono i suoi frutti.</p>
<p><a class='ref sc' id='sc69' href='#sc69' data-uid='dhp69'>SC 69</a>Gli stolti si figurano le cattive azioni<br>
dolci come il miele<br>
finché non vedono le conseguenze.<br>
Quando ne scorgono i frutti<br>
certo gli stolti soffrono.</p>
<p><a class='ref sc' id='sc70' href='#sc70' data-uid='dhp70'>SC 70</a>Mesi di rigido ascetismo<br>
vivendo di dieta frugale:<br>
uno stolto non può paragonarsi<br>
a chi semplicemente vede la verità.</p>
<p><a class='ref sc' id='sc71' href='#sc71' data-uid='dhp71'>SC 71</a>Il latte fresco<br>
non caglia immediatamente<br>
non immediatamente le azioni ingiuste<br>
recano frutto;<br>
tuttavia gli stolti soffrono<br>
di certo le conseguenze<br>
della loro stoltezza<br>
come bruciassero posando<br>
su braci ricoperte di cenere.</p>
<p><a class='ref sc' id='sc72' href='#sc72' data-uid='dhp72'>SC 72</a>Stolti sono coloro che abusano<br>
di qualsiasi dono dispongano<br>
distruggendo<br>
la propria fortuna.</p>
<p><a class='ref sc' id='sc73-74' href='#sc73-74'>SC 73-74</a>Cresce la presunzione e la brama degli stolti<br>
con l’esigere immeritata autorità<br>
riconoscimento e compenso;<br>
la falsità colora la loro sete<br>
vogliono esser visti<br>
potenti e perspicaci.</p>
<p><a class='ref sc' id='sc75' href='#sc75' data-uid='dhp75'>SC 75</a>Due sentieri distinti:<br>
quello che porta al guadagno mondano<br>
e quello che porta alla liberazione.<br>
Accorto, il discepolo rinunciante<br>
evita la distrazione<br>
del gioco mondano di guadagni e successi<br>
per dimorare in solitudine.</p>
</blockquote>
<h2>Il Saggio</h2>
<blockquote class='gatha'><a class='ref sc' id='sc76' href='#sc76' data-uid='dhp76'>SC 76</a>Spuntano doni del cielo<br>
stando in compagnia<br>
di chi è saggio e perspicace<br>
di chi con accortezza offre<br>
dissuasione e consiglio<br>
come guidando a un tesoro nascosto.
<p><a class='ref sc' id='sc77' href='#sc77' data-uid='dhp77'>SC 77</a>Che il saggio guidi gli esseri<br>
via dall’oscurità<br>
che offra orientamento e consiglio;<br>
ne farà tesoro l’onesto<br>
li rifiuterà lo stolto.</p>
<p><a class='ref sc' id='sc78' href='#sc78' data-uid='dhp78'>SC 78</a>Non cercare la compagnia<br>
di chi è sviato<br>
guardati da chi si è guastato.<br>
Cerca e gioisci della compagnia<br>
di amici fidati sulla Via<br>
di chi la visione profonda difende.</p>
<p><a class='ref sc' id='sc79' href='#sc79' data-uid='dhp79'>SC 79</a>Abbandonarsi al Dhamma<br>
porta serenità.<br>
Il saggio vive nella perenne gioia<br>
della verità dal Risvegliato svelata.</p>
<p><a class='ref sc' id='sc80' href='#sc80' data-uid='dhp80'>SC 80</a>I costruttori di canali<br>
convogliano il flusso dell’acqua.<br>
Il fabbro forgia le frecce.<br>
Il falegname lavora il legno.<br>
Il saggio doma se stesso.</p>
<p><a class='ref sc' id='sc81' href='#sc81' data-uid='dhp81'>SC 81</a>Come una solida roccia<br>
non è scossa dal vento<br>
imperturbato è il saggio<br>
dalla lode e dal biasimo.</p>
<p><a class='ref sc' id='sc82' href='#sc82' data-uid='dhp82'>SC 82</a>All’udire il vero insegnamento<br>
il cuore ricettivo<br>
si fa sereno<br>
come un lago, profondo, limpido e silente.</p>
<p><a class='ref sc' id='sc83' href='#sc83' data-uid='dhp83'>SC 83</a>Chi è virtuoso è libero.<br>
Non indulge a discorsi futili<br>
sui piaceri dei sensi.<br>
Prova sia gioia che dolore<br>
ma nessuno dei due lo possiede.</p>
<p><a class='ref sc' id='sc84' href='#sc84' data-uid='dhp84'>SC 84</a>Non per proprio interesse<br>
né a favore di altri: mai<br>
una persona saggia nuoce<br>
nell’interesse della famiglia<br>
del patrimonio o per guadagno.<br>
A ragione costui viene chiamato<br>
virtuoso e saggio.</p>
<p><a class='ref sc' id='sc85' href='#sc85' data-uid='dhp85'>SC 85</a>Quelli che raggiungono l’altra sponda sono pochi.<br>
I più vagano avanti e indietro, senza fine, su questa sponda<br>
non arrischiandosi al viaggio.</p>
<p><a class='ref sc' id='sc86' href='#sc86' data-uid='dhp86'>SC 86</a>Anche se è difficile attraversare<br>
il burrascoso oceano della passione<br>
chi vive in accordo<br>
con il vero insegnamento della Via<br>
raggiunge l’altra sponda.</p>
<p><a class='ref sc' id='sc87-88' href='#sc87-88'>SC 87-88</a>Mirando all’obiettivo della liberazione<br>
il saggio abbandona l’oscurità<br>
e ha cara la luce<br>
si lascia alle spalle<br>
la sicurezza meschina<br>
e cerca la libertà dall’attaccamento.<br>
Il desiderio di libertà<br>
è cosa ardua e rara<br>
ma il saggio continuerà a cercare<br>
distaccandosi da tutto ciò che si frappone<br>
purificando il cuore e la mente.</p>
<p><a class='ref sc' id='sc89' href='#sc89' data-uid='dhp89'>SC 89</a>Liberati dal desiderio<br>
non soggiogati dalla comune avidità<br>
quelli che si accordano con la Via<br>
conoscono la meraviglia del non-attaccamento<br>
e pur dimorando nel mondo<br>
luminosi risplendono.</p>
</blockquote>
<h2>Il Risvegliato</h2>
<blockquote class='gatha'><a class='ref sc' id='sc90' href='#sc90' data-uid='dhp90'>SC 90</a>Non c’è più tensione<br>
per chi ha portato a compimento<br>
il proprio viaggio<br>
ed è libero<br>
dal tormento della schiavitù.
<p><a class='ref sc' id='sc91' href='#sc91' data-uid='dhp91'>SC 91</a>Pronto alle necessità del viaggio<br>
chi percorre il sentiero della consapevolezza<br>
scivola via silenzioso come un cigno<br>
abbandonando i vecchi luoghi di riposo.</p>
<p><a class='ref sc' id='sc92' href='#sc92' data-uid='dhp92'>SC 92</a>Come gli uccelli non lasciano<br>
orme nell’aria<br>
la sua mente non si aggrappa<br>
alle tentazioni che gli si offrono.<br>
La sua rotta<br>
è lo stato di liberazione senza tracce<br>
invisibile agli altri.</p>
<p><a class='ref sc' id='sc93' href='#sc93' data-uid='dhp93'>SC 93</a>Libero<br>
da ogni ostacolo<br>
non assillato dal cibo<br>
la sua rotta<br>
la liberazione senza tracce.<br>
Come un uccello che si libra nell’aria<br>
senza orme percorre il sentiero.</p>
<p><a class='ref sc' id='sc94' href='#sc94' data-uid='dhp94'>SC 94</a>Come un cavallo ben addestrato dal padrone<br>
è chi abilmente<br>
ha domato i propri sensi;<br>
liberato il cuore<br>
da orgoglio e impurità<br>
desta una gioia che tutto pervade.</p>
<p><a class='ref sc' id='sc95' href='#sc95' data-uid='dhp95'>SC 95</a>Pazienti come la terra<br>
non turbati da rabbia<br>
saldi come pilastri<br>
pacati come un limpido e quieto stagno<br>
sono gli esseri che scoprono come non cadere<br>
nelle reazioni nate dalla confusione.</p>
<p><a class='ref sc' id='sc96' href='#sc96' data-uid='dhp96'>SC 96</a>Chi attraverso la retta comprensione<br>
arriva allo stato<br>
di perfetta libertà<br>
è sereno nel corpo<br>
nella parola, nella mente.<br>
Gli alti e bassi della vita<br>
non lo scuotono.</p>
<p><a class='ref sc' id='sc97' href='#sc97' data-uid='dhp97'>SC 97</a>Chi conosce ciò che non è nato<br>
chi è libero e placato<br>
chi ha abbandonato il desiderio<br>
è il più nobile degli esseri.</p>
<p><a class='ref sc' id='sc98' href='#sc98' data-uid='dhp98'>SC 98</a>Nella foresta, in città<br>
o in aperta campagna<br>
regna la gioia nella dimora<br>
di chi è pienamente libero.</p>
<p><a class='ref sc' id='sc99' href='#sc99' data-uid='dhp99'>SC 99</a>Gli esseri liberi dall’ebbrezza<br>
del piacere dei sensi<br>
conoscono una gioia unica al mondo.<br>
Cercano nei boschi la quiete<br>
che il mondo rifugge.</p>
</blockquote>
<h2>Migliaia</h2>
<blockquote class='gatha'><a class='ref sc' id='sc100' href='#sc100' data-uid='dhp100'>SC 100</a>Una sola parola vera<br>
che acquieta la mente<br>
è meglio di mille<br>
futili parole.
<p><a class='ref sc' id='sc101' href='#sc101' data-uid='dhp101'>SC 101</a>Un solo verso autentico<br>
che calma la mente<br>
è meglio di mille<br>
inconsistenti poesie.</p>
<p><a class='ref sc' id='sc102' href='#sc102' data-uid='dhp102'>SC 102</a>Recitare un unico verso di verità<br>
che tranquillizza la mente<br>
è meglio che recitare<br>
centinaia di versi insignificanti.</p>
<p><a class='ref sc' id='sc103' href='#sc103' data-uid='dhp103'>SC 103</a>C’è chi da solo sa sconfiggere<br>
centinaia e centinaia di avversari;<br>
ma il più sublime degli eroi<br>
è colui che sa<br>
vincere se stesso.</p>
<p><a class='ref sc' id='sc104-105' href='#sc104-105'>SC 104-105</a>La vittoria su se stessi è la suprema vittoria,<br>
ha molto più valore<br>
che soggiogare gli altri.<br>
Questa vittoria<br>
nessuno la può contraffare<br>
né carpire.</p>
<p><a class='ref sc' id='sc106' href='#sc106' data-uid='dhp106'>SC 106</a>Onorare<br>
per un solo momento<br>
chi ha conquistato se stesso<br>
è più meritevole<br>
che migliaia di offerte<br>
a chi ne è indegno.</p>
<p><a class='ref sc' id='sc107' href='#sc107' data-uid='dhp107'>SC 107</a>Onorare<br>
per un solo momento<br>
chi ha conquistato se stesso<br>
giova di più<br>
che celebrare mille cerimonie<br>
senza saggia comprensione.</p>
<p><a class='ref sc' id='sc108' href='#sc108' data-uid='dhp108'>SC 108</a>I gesti di offerta<br>
di un intero anno<br>
per guadagnar meriti a se stessi<br>
non valgono un quarto<br>
del rispetto devoto<br>
verso un essere nobile.</p>
<p><a class='ref sc' id='sc109' href='#sc109' data-uid='dhp109'>SC 109</a>Chi onora e rispetta<br>
i più anziani<br>
riceve quattro doni del cielo:<br>
lunga vita, bellezza, felicità e forza.</p>
<p><a class='ref sc' id='sc110' href='#sc110' data-uid='dhp110'>SC 110</a>Un solo giorno vissuto<br>
con chiara intenzione e onestà<br>
ha più valore di cento anni<br>
privi di disciplina<br>
e di saggia rinuncia.</p>
<p><a class='ref sc' id='sc111' href='#sc111' data-uid='dhp111'>SC 111</a>Un solo giorno vissuto<br>
con chiara intenzione e saggezza<br>
ha più valore di cento anni<br>
privi di disciplina<br>
e di manifesta saggezza.</p>
<p><a class='ref sc' id='sc112' href='#sc112' data-uid='dhp112'>SC 112</a>Un solo giorno vissuto<br>
con chiara intenzione<br>
e profondo impegno<br>
ha più valore di cento anni<br>
vissuti in pigra passività.</p>
<p><a class='ref sc' id='sc113' href='#sc113' data-uid='dhp113'>SC 113</a>Un solo giorno vissuto consapevoli<br>
della natura fugace della vita<br>
ha più valore di cento anni<br>
inconsapevoli di nascita e morte.</p>
<p><a class='ref sc' id='sc114' href='#sc114' data-uid='dhp114'>SC 114</a>Un solo giorno vissuto svegli<br>
a ciò che non muore<br>
ha più valore di cento anni<br>
restando ignari del senza-morte.</p>
<p><a class='ref sc' id='sc115' href='#sc115' data-uid='dhp115'>SC 115</a>Un solo giorno vissuto nella consapevolezza<br>
della verità profonda<br>
ha più valore di cento anni<br>
vissuti da inconsapevoli.</p>
</blockquote>
<h2>Il Male</h2>
<blockquote class='gatha'><a class='ref sc' id='sc116' href='#sc116' data-uid='dhp116'>SC 116</a>Non tardare a fare ciò che è salutare.<br>
Dissuadi la mente dal fare il male.<br>
La mente che esita a fare il bene<br>
potrebbe provar piacere a fare il male.
<p><a class='ref sc' id='sc117' href='#sc117' data-uid='dhp117'>SC 117</a>Se compi un’azione malvagia<br>
non ripeterla.<br>
Evita di compiacertene nel ricordo.<br>
Dolorosa è la conseguenza del male.</p>
<p><a class='ref sc' id='sc118' href='#sc118' data-uid='dhp118'>SC 118</a>Se compi un’azione salutare<br>
falla di nuovo.<br>
Gioisci nel ricordarla.<br>
Il frutto della bontà è la contentezza.</p>
<p><a class='ref sc' id='sc119' href='#sc119' data-uid='dhp119'>SC 119</a>Anche chi fa del male<br>
può gioire<br>
finché le sue azioni<br>
non hanno dato frutti.<br>
Ma maturati gli effetti<br>
delle azioni<br>
non potrà evitarne<br>
le dolorose conseguenze.</p>
<p><a class='ref sc' id='sc120' href='#sc120' data-uid='dhp120'>SC 120</a>Anche chi vive in modo salutare<br>
può soffrire<br>
fino a che le sue azioni<br>
non hanno dato frutti.<br>
Ma quando i frutti<br>
delle sue azioni maturano<br>
non gli sfuggono<br>
le gioiose conseguenze.</p>
<p><a class='ref sc' id='sc121' href='#sc121' data-uid='dhp121'>SC 121</a>Non ignorare la risonanza del male<br>
pensando che finirà nel nulla.<br>
Come la brocca si riempie<br>
di pioggia che cade goccia a goccia<br>
così col tempo lo stolto è incrinato<br>
dalle azioni malvage.</p>
<p><a class='ref sc' id='sc122' href='#sc122' data-uid='dhp122'>SC 122</a>Non sottovalutare la risonanza di un’azione saggia<br>
pensando che a nulla varrà.<br>
Come la brocca si riempie<br>
di pioggia che cade goccia a goccia<br>
così col tempo il saggio<br>
si fa ricolmo di bontà.</p>
<p><a class='ref sc' id='sc123' href='#sc123' data-uid='dhp123'>SC 123</a>Come vigile e protettivo<br>
rimane colui cui si affida<br>
un carico prezioso<br>
evita il male come un veleno.</p>
<p><a class='ref sc' id='sc124' href='#sc124' data-uid='dhp124'>SC 124</a>Una mano senza ferite<br>
può maneggiare il veleno<br>
e non subire danno;<br>
così il male non tocca<br>
chi non lo compie.</p>
<p><a class='ref sc' id='sc125' href='#sc125' data-uid='dhp125'>SC 125</a>Se con intenzione fai male<br>
a una persona innocente<br>
una persona pura e senza macchia<br>
il male si ritorcerà contro di te<br>
come sottile polvere gettata nel vento.</p>
<p><a class='ref sc' id='sc126' href='#sc126' data-uid='dhp126'>SC 126</a>Alcuni rinascono come esseri umani<br>
chi fa del male rinasce in un inferno<br>
chi fa del bene nella beatitudine<br>
e il puro entra nella terra senza sentieri.</p>
<p><a class='ref sc' id='sc127' href='#sc127' data-uid='dhp127'>SC 127</a>Non c’è luogo sulla terra<br>
non caverna di montagna<br>
non oceano né cielo<br>
dove sfuggire le conseguenze<br>
delle cattive azioni.</p>
<p><a class='ref sc' id='sc128' href='#sc128' data-uid='dhp128'>SC 128</a>Non c’è luogo sulla terra<br>
non caverna di montagna<br>
non oceano né cielo<br>
dove la morte non allunghi su di te la mano.</p>
</blockquote>
<h2>La Violenza</h2>
<blockquote class='gatha'><a class='ref sc' id='sc129' href='#sc129' data-uid='dhp129'>SC 129</a>Provando empatia per gli altri<br>
si scopre che tutti gli esseri hanno paura<br>
della punizione e della morte.<br>
Allora, non si assale<br>
né si provoca più nessuno.
<p><a class='ref sc' id='sc130' href='#sc130' data-uid='dhp130'>SC 130</a>Provando empatia per gli altri<br>
si scopre che tutti gli esseri<br>
amano la vita e temono la morte.<br>
Allora, non si assale<br>
né si provoca più nessuno.</p>
<p><a class='ref sc' id='sc131' href='#sc131' data-uid='dhp131'>SC 131</a>Far male agli esseri viventi<br>
che come noi cercano appagamento<br>
significa far male a noi stessi.</p>
<p><a class='ref sc' id='sc132' href='#sc132' data-uid='dhp132'>SC 132</a>Non far del male agli esseri viventi<br>
che come noi cercano appagamento<br>
significa far felici noi stessi.</p>
<p><a class='ref sc' id='sc133' href='#sc133' data-uid='dhp133'>SC 133</a>Evita di parlare agli altri con durezza:<br>
la parola aspra provoca rivalsa.<br>
Chi viene ferito dalle tue parole<br>
può di rimando ferirti.</p>
<p><a class='ref sc' id='sc134' href='#sc134' data-uid='dhp134'>SC 134</a>Se ti parlano con durezza<br>
fatti silenzioso come un gong spezzato;<br>
non rivalersi è segno di libertà.</p>
<p><a class='ref sc' id='sc135' href='#sc135' data-uid='dhp135'>SC 135</a>Come il pastore<br>
conduce il gregge al pascolo<br>
vecchiaia e morte<br>
sospingono gli esseri viventi.</p>
<p><a class='ref sc' id='sc136' href='#sc136' data-uid='dhp136'>SC 136</a>Fanno il male<br>
ma non sanno quello che fanno;<br>
gli stolti subiscono le conseguenze<br>
delle loro azioni<br>
come chi maneggiando il fuoco si brucia.</p>
<p><a class='ref sc' id='sc137-140' href='#sc137-140'>SC 137-140</a>Far del male a chi è indifeso<br>
porta in breve sofferenza<br>
agli aggressori.<br>
Mieteranno dolore, povertà o fallimento<br>
malattia, follia o persecuzione<br>
violenza, angoscia o rovina<br>
e dovranno dopo la morte, soli<br>
incontrare faccia a faccia i propri torti.</p>
<p><a class='ref sc' id='sc141' href='#sc141' data-uid='dhp141'>SC 141</a>Né l’ascetismo esteriore<br>
né l’umiliazione di sé<br>
né alcuna privazione fisica<br>
purificano il cuore<br>
di chi è ancora oscurato dal dubbio.</p>
<p><a class='ref sc' id='sc142' href='#sc142' data-uid='dhp142'>SC 142</a>Vesti sgargianti<br>
non sono di per sé<br>
ostacolo alla libertà.<br>
E’ un cuore in pace<br>
puro, domato<br>
vigile e senza macchia<br>
a distinguere un rinunciante<br>
un pellegrino, un essere nobile.</p>
<p><a class='ref sc' id='sc143' href='#sc143' data-uid='dhp143'>SC 143</a>Un cavallo ben addestrato<br>
non ha bisogno di freno.<br>
Rari sono gli esseri a cui<br>
per moderazione e disciplina<br>
non serve ammonimento.</p>
<p><a class='ref sc' id='sc144' href='#sc144' data-uid='dhp144'>SC 144</a>Lascia che il timore di una mediocrità senza fine<br>
ti sproni a un ardente impegno<br>
come per incitare<br>
un cavallo ben addestrato<br>
basta il tocco della frusta.<br>
Abbandona il peso dell’interminabile contesa<br>
con fiducia non esaltata<br>
con purezza d’azione<br>
impegno, concentrazione<br>
e con consapevole e disciplinata<br>
dedizione al sentiero.</p>
<p><a class='ref sc' id='sc145' href='#sc145' data-uid='dhp145'>SC 145</a>I costruttori di canali<br>
convogliano il flusso dell’acqua.<br>
I fabbri forgiano le frecce.<br>
I falegnami lavorano il legno.<br>
I buoni domano se stessi.</p>
</blockquote>
<h2>La Vecchiaia</h2>
<blockquote class='gatha'><a class='ref sc' id='sc146' href='#sc146' data-uid='dhp146'>SC 146</a>Come ridere?<br>
Come abbandonarsi alla gioia<br>
se il mondo è in fiamme?<br>
Perché sei avvolto nel buio<br>
non dovresti cercare la luce?
<p><a class='ref sc' id='sc147' href='#sc147' data-uid='dhp147'>SC 147</a>Guarda questo corpo un tempo imbellettato:<br>
sapeva attrarre l’attenzione<br>
ma ora non è che carne che va guastandosi<br>
semplice putridume.<br>
Non è né solido né reale.</p>
<p><a class='ref sc' id='sc148' href='#sc148' data-uid='dhp148'>SC 148</a>Questo corpo con gli anni si consuma;<br>
la malattia è sua ospite:<br>
vulnerabile, fragile<br>
un ammasso decrepito che va disintegrandosi<br>
e infine svanisce nella morte.</p>
<p><a class='ref sc' id='sc149' href='#sc149' data-uid='dhp149'>SC 149</a>Che piacere serba la vita<br>
una volta scorte<br>
vecchie ossa sbiancate<br>
abbandonate e sparse intorno?</p>
<p><a class='ref sc' id='sc150' href='#sc150' data-uid='dhp150'>SC 150</a>Il corpo fisico non è che ossa<br>
coperte di carne e sangue.<br>
Dentro ammassati<br>
decadimento e morte, orgoglio e malignità.</p>
<p><a class='ref sc' id='sc151' href='#sc151' data-uid='dhp151'>SC 151</a>Tramandato dai saggi<br>
è il sapere che la verità<br>
sopravvive alla dissoluzione<br>
benché ciò che è esternamente entusiasmante<br>
perda di smalto<br>
e benchè il corpo decada.</p>
<p><a class='ref sc' id='sc152' href='#sc152' data-uid='dhp152'>SC 152</a>Come buoi nella stalla<br>
invecchiano gli stolti, mettendo su carne<br>
e restando piccoli di mente.</p>
<p><a class='ref sc' id='sc153-154' href='#sc153-154'>SC 153-154</a>Per vite innumerevoli ho vagato<br>
cercando invano<br>
il costruttore della casa<br>
della mia sofferenza.<br>
Ma ora ti ho trovato, costruttore<br>
di nulla da oggi in poi.<br>
Le tue assi sono state rimosse<br>
e spezzata la trave di colmo.<br>
Il desiderio è tutto spento;<br>
il mio cuore, unito all’increato.</p>
<p><a class='ref sc' id='sc155' href='#sc155' data-uid='dhp155'>SC 155</a>Coloro che in gioventù<br>
non scelgono una vita di rinuncia<br>
né ricavano un buon profitto dal lavoro<br>
finiscono vecchi aironi intristiti<br>
presso uno stagno senza pesci.</p>
<p><a class='ref sc' id='sc156' href='#sc156' data-uid='dhp156'>SC 156</a>Coloro che in gioventù<br>
non scelgono una vita di rinuncia<br>
né ricavano un buon profitto dal lavoro<br>
come frecce che mancato il bersaglio<br>
cadono stanche<br>
rimpiangeranno il passato.</p>
</blockquote>
<h2>Se Stessi</h2>
<blockquote class='gatha'><a class='ref sc' id='sc157' href='#sc157' data-uid='dhp157'>SC 157</a>Se siamo cari a noi stessi<br>
ci veglieremo solleciti<br>
giorno e notte.
<p><a class='ref sc' id='sc158' href='#sc158' data-uid='dhp158'>SC 158</a>E’ saggio<br>
consolidare se stessi<br>
prima di dare indicazioni agli altri.</p>
<p><a class='ref sc' id='sc159' href='#sc159' data-uid='dhp159'>SC 159</a>Il più difficile dei discepoli siamo noi stessi.<br>
Pratica quello che insegni:<br>
doma te stesso<br>
prima di cercare di domare altri.</p>
<p><a class='ref sc' id='sc160' href='#sc160' data-uid='dhp160'>SC 160</a>In verità è su di noi<br>
che possiamo contare;<br>
come contare<br>
su qualcun altro?<br>
E’ un raro rifugio<br>
arrivare ad affidarci<br>
a noi stessi.</p>
<p><a class='ref sc' id='sc161' href='#sc161' data-uid='dhp161'>SC 161</a>Come un diamante taglia la pietra<br>
in cui un tempo albergava<br>
così può sbriciolarti il male<br>
che tu stesso compi.</p>
<p><a class='ref sc' id='sc162' href='#sc162' data-uid='dhp162'>SC 162</a>Chi commette il male<br>
si comporta verso se stesso<br>
come il peggiore dei nemici.<br>
Come il rampicante<br>
che soffoca l’albero<br>
che lo sorregge.</p>
<p><a class='ref sc' id='sc163' href='#sc163' data-uid='dhp163'>SC 163</a>E’ facile a farsi quello<br>
che non fa bene a nessuno<br>
difficile invece è fare alcunché<br>
di veramente utile e buono.</p>
<p><a class='ref sc' id='sc164' href='#sc164' data-uid='dhp164'>SC 164</a>Come il bambù distrugge se stesso<br>
nel dare frutto<br>
a se stessi fanno male gli stolti<br>
prestando fede a false opinioni<br>
e deridendo i saggi<br>
che vivono in accordo con la Via.</p>
<p><a class='ref sc' id='sc165' href='#sc165' data-uid='dhp165'>SC 165</a>Siamo noi a fare il male<br>
e siamo noi a diventare impuri.<br>
Siamo noi a evitare il male<br>
e siamo noi a essere puri.<br>
La purezza<br>
è nelle nostre mani.<br>
Nessun altro è responsabile.</p>
<p><a class='ref sc' id='sc166' href='#sc166' data-uid='dhp166'>SC 166</a>Se conosci la tua strada<br>
percorrila fino in fondo.<br>
Non permettere alle richieste degli altri<br>
per quanto insistenti<br>
di distrarti.</p>
</blockquote>
<h2>Il Mondo</h2>
<blockquote class='gatha'><a class='ref sc' id='sc167' href='#sc167' data-uid='dhp167'>SC 167</a>Rinunciando ai percorsi inutili<br>
e non vivendo sconsideratamente<br>
non seguendo false opinioni<br>
non nutriamo la confusione.
<p><a class='ref sc' id='sc168' href='#sc168' data-uid='dhp168'>SC 168</a>Non atteggiarti a falsa umiltà.<br>
Segui con fermezza la tua meta.<br>
La pratica diligente<br>
porta all’appagamento<br>
sia nel presente che nel futuro.</p>
<p><a class='ref sc' id='sc169' href='#sc169' data-uid='dhp169'>SC 169</a>Vivi bene la tua vita<br>
in accordo con la Via,<br>
rifuggi una vita di distrazione.<br>
Una vita ben vissuta porta all’appagamento<br>
sia nel presente che nel futuro.</p>
<p><a class='ref sc' id='sc170' href='#sc170' data-uid='dhp170'>SC 170</a>Il re della morte non riesce a scovare<br>
chi vede il mondo<br>
come insostanziale<br>
fugace, una bolla<br>
illusorio, un semplice miraggio.</p>
<p><a class='ref sc' id='sc171' href='#sc171' data-uid='dhp171'>SC 171</a>Vieni, contempla questo mondo.<br>
Guardalo: è un carro addobbato a festa.<br>
Vedi come gli stolti sono rapiti<br>
dalle proprie idee<br>
mentre il saggio non nutre attaccamento.</p>
<p><a class='ref sc' id='sc172' href='#sc172' data-uid='dhp172'>SC 172</a>C’è chi si risveglia<br>
dall’inconsapevolezza<br>
e fa luce nel mondo<br>
come la luna<br>
quando sbuca dalle nuvole.</p>
<p><a class='ref sc' id='sc173' href='#sc173' data-uid='dhp173'>SC 173</a>Chi trasforma<br>
vecchie e inconsapevoli abitudini<br>
in gesti freschi e salutari<br>
fa luce nel mondo<br>
come la luna libera dalle nuvole.</p>
<p><a class='ref sc' id='sc174' href='#sc174' data-uid='dhp174'>SC 174</a>Una volta presi nella rete<br>
rari sono gli uccelli che sfuggono.<br>
In questo mondo di illusione<br>
rari coloro che vedono una via alla libertà.</p>
<p><a class='ref sc' id='sc175' href='#sc175' data-uid='dhp175'>SC 175</a>I bianchi cigni si alzano in volo.<br>
Gli adepti dello yoga<br>
viaggiano attraverso lo spazio.<br>
I saggi trascendono<br>
l’illusione del mondo<br>
mettendo nel sacco le orde di Mara.</p>
<p><a class='ref sc' id='sc176' href='#sc176' data-uid='dhp176'>SC 176</a>Chi trasgredisce<br>
la legge della sincerità<br>
chi non si cura<br>
dell’esistenza futura<br>
non c’è male<br>
che non possa commettere.</p>
<p><a class='ref sc' id='sc177' href='#sc177' data-uid='dhp177'>SC 177</a>Chi non dà valore alla generosità<br>
non raggiunge il regno celeste.<br>
Ma il saggio gioisce nel dare<br>
e dimora nella beatitudine.</p>
<p><a class='ref sc' id='sc178' href='#sc178' data-uid='dhp178'>SC 178</a>Meglio del dominio sul mondo intero<br>
meglio dell’andare in paradiso<br>
meglio che comandare l’universo<br>
è dedicarsi alla Via senza ripensamenti.</p>
</blockquote>
<h2>Il Buddha</h2>
<blockquote class='gatha'><a class='ref sc' id='sc179' href='#sc179' data-uid='dhp179'>SC 179</a>La perfezione del Buddha è assoluta;<br>
non resta niente da aggiungere.<br>
Non ha misura la sua saggezza<br>
non conosce limiti.<br>
Come potrebbe venir distratto<br>
dalla verità?
<p><a class='ref sc' id='sc180' href='#sc180' data-uid='dhp180'>SC 180</a>La perfezione del Buddha è assoluta;<br>
non esiste brama<br>
che possa trascinarlo.<br>
Non ha misura la sua saggezza<br>
non conosce limiti.<br>
Come potrebbe venir distratto<br>
dalla verità?</p>
<p><a class='ref sc' id='sc181' href='#sc181' data-uid='dhp181'>SC 181</a>Gli spiriti celesti custodiscono<br>
chi si è risvegliato<br>
chi ha piena comprensione della Via<br>
è devoto alla meditazione<br>
e gioisce della pace<br>
della rinuncia.</p>
<p><a class='ref sc' id='sc182' href='#sc182' data-uid='dhp182'>SC 182</a>Non è facile nascere<br>
essere umano<br>
e vivere una vita mortale.<br>
Non è facile distinguere<br>
la profonda saggezza<br>
ma più raro di tutto<br>
è che nasca un Buddha.</p>
<p><a class='ref sc' id='sc183' href='#sc183' data-uid='dhp183'>SC 183</a>Smetti di fare il male<br>
coltiva il bene<br>
purifica il cuore.<br>
E’ questa la Via<br>
del Risvegliato.</p>
<p><a class='ref sc' id='sc184' href='#sc184' data-uid='dhp184'>SC 184</a>Un rinunciante<br>
non tiranneggia nessuno.<br>
La paziente tolleranza<br>
è il vertice dell’ascesi.<br>
Suprema meta<br>
dicono i Buddha<br>
è la profonda liberazione.</p>
<p><a class='ref sc' id='sc185' href='#sc185' data-uid='dhp185'>SC 185</a>Non insultare, non maltrattare<br>
coltiva la rinuncia<br>
nel rispetto della disciplina<br>
frugale nel mangiare e pago<br>
della dimora che hai<br>
dònati all’intento consapevole:<br>
questo è l’insegnamento del Buddha.</p>
<p><a class='ref sc' id='sc186-187' href='#sc186-187'>SC 186-187</a>Non nei beni preziosi<br>
trovi l’appagamento<br>
né nei piaceri dei sensi<br>
triviali o raffinati che siano.<br>
Il discepolo del Buddha<br>
trova gioia<br>
nell’estinzione della brama.</p>
<p><a class='ref sc' id='sc188-189' href='#sc188-189'>SC 188-189</a>Svariati sono i luoghi dove gli esseri<br>
cercano di sfuggire alla paura:<br>
montagne, boschi<br>
parchi e giardini<br>
e luoghi sacri.<br>
Ma nessuno di questi<br>
offre vero rifugio<br>
nessuno ci libera dalla paura.</p>
<p><a class='ref sc' id='sc190-191' href='#sc190-191'>SC 190-191</a>Chi si rifugia nel Buddha<br>
nel Dhamma e nel Sangha<br>
vede e penetra in profondità<br>
la sofferenza, la sua causa, la sua fine<br>
e la via che conduce alla vera libertà.</p>
<p><a class='ref sc' id='sc192' href='#sc192' data-uid='dhp192'>SC 192</a>Il Buddha, il Dhamma, il Sangha<br>
sono il vero rifugio<br>
sono eccelsi<br>
conducono alla liberazione.</p>
<p><a class='ref sc' id='sc193' href='#sc193' data-uid='dhp193'>SC 193</a>E’ difficile trovare esseri<br>
di profonda saggezza;<br>
rari i luoghi<br>
in cui nascono.<br>
Chi ad essi si accompagna<br>
quando appaiono<br>
incontra la buona sorte.</p>
<p><a class='ref sc' id='sc194' href='#sc194' data-uid='dhp194'>SC 194</a>Benedetta è la nascita di un Buddha<br>
benedetta la rivelazione del Dhamma<br>
benedetta l’armonia del Sangha<br>
beata è la melodiosa comunione.</p>
<p><a class='ref sc' id='sc195-196' href='#sc195-196'>SC 195-196</a>Immenso è il beneficio<br>
che deriva dall’onorare<br>
chi è puro, chi è andato oltre la paura.<br>
Gli esseri che hanno trovato libertà<br>
da dolore e da angoscia<br>
sono degni di onore.</p>
</blockquote>
<h2>La FelicitÀ</h2>
<blockquote class='gatha'><a class='ref sc' id='sc197' href='#sc197' data-uid='dhp197'>SC 197</a>Restare liberi dall’odio<br>
anche in mezzo a chi odia<br>
è vera felicità.
<p><a class='ref sc' id='sc198' href='#sc198' data-uid='dhp198'>SC 198</a>Restare liberi da angustia<br>
anche in mezzo a chi si angustia<br>
è vera felicità.</p>
<p><a class='ref sc' id='sc199' href='#sc199' data-uid='dhp199'>SC 199</a>Restare liberi da avidità<br>
anche in mezzo agli avidi<br>
è vera felicità.</p>
<p><a class='ref sc' id='sc200' href='#sc200' data-uid='dhp200'>SC 200</a>Viviamo felici<br>
liberi dall’ansia;<br>
come esseri fulgenti<br>
in mondi celesti<br>
godiamo la gioia.</p>
<p><a class='ref sc' id='sc201' href='#sc201' data-uid='dhp201'>SC 201</a>La vittoria porta all’odio<br>
perché gli sconfitti soffrono.<br>
Chi è in pace vive lieto<br>
al di là di vittoria e sconfitta.</p>
<p><a class='ref sc' id='sc202' href='#sc202' data-uid='dhp202'>SC 202</a>Non c’è fuoco pari al desiderio<br>
né malattia peggiore dell’odio<br>
né pena che opprima come l’attaccamento<br>
né gioia pari alla pace della libertà.</p>
<p><a class='ref sc' id='sc203' href='#sc203' data-uid='dhp203'>SC 203</a>La fame è il più grave dei mali<br>
l’essere soggetti a condizioni<br>
fonte primaria di disperazione.<br>
Vedendo le cose per quello che sono<br>
chi è saggio trova la libertà, gioia suprema.</p>
<p><a class='ref sc' id='sc204' href='#sc204' data-uid='dhp204'>SC 204</a>Una mente sana è il migliore guadagno.<br>
L’appagamento è la risorsa più preziosa.<br>
Un amico fidato è il migliore congiunto.<br>
Una libertà senza condizioni<br>
è la massima beatitudine.</p>
<p><a class='ref sc' id='sc205' href='#sc205' data-uid='dhp205'>SC 205</a>Gustando il sapore della solitudine<br>
e il nettare della pace<br>
chi beve della gioia<br>
che è la sostanza della realtà<br>
vive libero dalla paura del male.</p>
<p><a class='ref sc' id='sc206' href='#sc206' data-uid='dhp206'>SC 206</a>E’ sempre un piacere<br>
non avere a che fare con gli stolti.<br>
Fa sempre bene incontrare chi è nobile d’animo<br>
ed è una gioia viverci insieme.</p>
<p><a class='ref sc' id='sc207' href='#sc207' data-uid='dhp207'>SC 207</a>Noiosa è la compagnia degli stolti<br>
sempre molesta, come essere<br>
circondati da nemici;<br>
invece accompagnarsi ai saggi<br>
è come essere a casa.</p>
<p><a class='ref sc' id='sc208' href='#sc208' data-uid='dhp208'>SC 208</a>Segui le orme di chi<br>
è costante, perspicace<br>
puro e consapevole<br>
come la luna segue<br>
la scia delle stelle.</p>
</blockquote>
<h2>L’Affetto</h2>
<blockquote class='gatha'><a class='ref sc' id='sc209' href='#sc209' data-uid='dhp209'>SC 209</a>C’è chi va in cerca<br>
di quello che dovrebbe evitare<br>
ed evita<br>
quello che dovrebbe cercare.<br>
Intrappolato nei sensi<br>
perde la via<br>
e invidia<br>
chi conosce la verità.
<p><a class='ref sc' id='sc210' href='#sc210' data-uid='dhp210'>SC 210</a>Perdere la compagnia<br>
di quelli con cui ti trovi bene<br>
è doloroso;<br>
anche peggiore<br>
la vicinanza di chi non ti piace.<br>
Dunque non consegnarti<br>
alla compagnia né di quelli<br>
con cui ti trovi bene<br>
né di chi non ti piace.</p>
<p><a class='ref sc' id='sc211' href='#sc211' data-uid='dhp211'>SC 211</a>Guardati dall’attaccamento<br>
che nasce dall’affetto<br>
perché separarsi da chi<br>
ci è caro è doloroso;<br>
se invece non assecondi<br>
né osteggi l’affetto<br>
non ci sarà schiavitù.</p>
<p><a class='ref sc' id='sc212' href='#sc212' data-uid='dhp212'>SC 212</a>Prediligere è fonte di dolore.<br>
Prediligere genera la paura di perdere.<br>
Se invece sei libero dalla predilezione<br>
non c’è dolore,<br>
e come potrebbe esserci paura?</p>
<p><a class='ref sc' id='sc213' href='#sc213' data-uid='dhp213'>SC 213</a>Perdersi nel voler bene<br>
produce dolore;<br>
perdersi nel voler bene<br>
genera paura.<br>
La libertà dal voler bene<br>
fa cessare il dolore,<br>
e come potrebbe esserci paura?</p>
<p><a class='ref sc' id='sc214' href='#sc214' data-uid='dhp214'>SC 214</a>Perdersi nel piacere<br>
produce sofferenza;<br>
perdersi nel piacere<br>
genera paura.<br>
Restando liberi nell’esperienza del piacere<br>
la sofferenza cessa,<br>
e come potrebbe esserci paura?</p>
<p><a class='ref sc' id='sc215' href='#sc215' data-uid='dhp215'>SC 215</a>Perdersi nella passione<br>
produce sofferenza;<br>
perdersi nella passione<br>
genera paura.<br>
Se non ti perdi nella passione<br>
la sofferenza cessa,<br>
e come potrebbe esserci paura?</p>
<p><a class='ref sc' id='sc216' href='#sc216' data-uid='dhp216'>SC 216</a>Perdersi nel desiderio<br>
produce sofferenza;<br>
perdersi nel desiderio<br>
genera paura.<br>
La libertà dal desiderio<br>
mette fine alla sofferenza,<br>
e come potrebbe esserci paura?</p>
<p><a class='ref sc' id='sc217' href='#sc217' data-uid='dhp217'>SC 217</a>Naturalmente amato è chi<br>
vive agendo rettamente<br>
e ha trovato la Via<br>
e grazie alla visione profonda<br>
si è radicato nella verità.</p>
<p><a class='ref sc' id='sc218' href='#sc218' data-uid='dhp218'>SC 218</a>Chi anela<br>
all’ineffabile<br>
col cuore colmo d’ispirazione<br>
con la mente libera<br>
dal desiderio dei sensi<br>
lo chiamo<br>
“uno che è in viaggio verso la libertà”.</p>
<p><a class='ref sc' id='sc219-220' href='#sc219-220'>SC 219-220</a>Come i familiari e gli amici<br>
accolgono con gioia<br>
chi da lontano torna a casa<br>
così è accolto dalle proprie buone azioni<br>
chi le ha compiute<br>
quando passa da questa alla prossima vita.</p>
</blockquote>
<h2>La Rabbia</h2>
<blockquote class='gatha'><a class='ref sc' id='sc221' href='#sc221' data-uid='dhp221'>SC 221</a>Rinuncia alla rabbia.<br>
Lascia cadere l’orgoglio.<br>
Liberati da tutto ciò<br>
che ti tiene legato.<br>
Il puro di cuore che non si aggrappa<br>
né al corpo né alla mente<br>
non cade preda della sofferenza.
<p><a class='ref sc' id='sc222' href='#sc222' data-uid='dhp222'>SC 222</a>Chi sa contenere la rabbia<br>
come un auriga controlla<br>
il carro in corsa<br>
tiene in pugno le redini della sua vita;<br>
gli altri tutt’al più ci posano sopra le mani.</p>
<p><a class='ref sc' id='sc223' href='#sc223' data-uid='dhp223'>SC 223</a>Trasforma la rabbia con la gentilezza<br>
e il male col bene,<br>
la grettezza con la generosità<br>
la falsità con la rettitudine.</p>
<p><a class='ref sc' id='sc224' href='#sc224' data-uid='dhp224'>SC 224</a>Questi tre sentieri<br>
portano tutti al paradiso:<br>
dire la verità<br>
non cedere alla rabbia<br>
e dare, anche quando hai<br>
ben poco da condividere.</p>
<p><a class='ref sc' id='sc225' href='#sc225' data-uid='dhp225'>SC 225</a>Un risvegliato non è mai causa di sofferenza.<br>
Saggiamente si domina<br>
e va verso l’immutabile<br>
dove non c’è più dolore.</p>
<p><a class='ref sc' id='sc226' href='#sc226' data-uid='dhp226'>SC 226</a>Qualunque impurità viene mondata<br>
nella mente di chi<br>
sempre veglia,<br>
giorno e notte educandosi<br>
e dedicando tutta la sua vita<br>
alla liberazione.</p>
<p><a class='ref sc' id='sc227' href='#sc227' data-uid='dhp227'>SC 227</a>Dall’inizio dei tempi<br>
vengono criticati<br>
quelli che parlano troppo<br>
quelli che parlano troppo poco<br>
e quelli che non parlano affatto.<br>
Tutti in questo mondo sono soggetti a critiche.</p>
<p><a class='ref sc' id='sc228' href='#sc228' data-uid='dhp228'>SC 228</a>Non c’è mai stato<br>
né mai ci sarà<br>
né c’è ora qualcuno<br>
che venga solo biasimato<br>
o in tutto e per tutto lodato.</p>
<p><a class='ref sc' id='sc229' href='#sc229' data-uid='dhp229'>SC 229</a>Chi vive in modo impeccabile<br>
chi ha discernimento<br>
è intelligente e virtuoso<br>
viene apprezzato dal saggio.</p>
<p><a class='ref sc' id='sc230' href='#sc230' data-uid='dhp230'>SC 230</a>Si può coprire di biasimo chi<br>
nel suo essere è simile all’oro?<br>
Anche gli dèi apprezzano il suo splendore.</p>
<p><a class='ref sc' id='sc231' href='#sc231' data-uid='dhp231'>SC 231</a>Guardati dai movimenti maldestri<br>
e sii consapevole del comportamento del tuo corpo.<br>
Rinuncia a una condotta insincera<br>
e coltiva ciò che è salutare.</p>
<p><a class='ref sc' id='sc232' href='#sc232' data-uid='dhp232'>SC 232</a>Guardati dalla parola affettata<br>
e sii consapevole di ogni cosa che dici.<br>
Rinuncia alla parola scaltra<br>
e coltiva ciò che è salutare.</p>
<p><a class='ref sc' id='sc233' href='#sc233' data-uid='dhp233'>SC 233</a>Guardati dal pensiero tortuoso<br>
e fai attenzione a tutto quello che pensi.<br>
Rinuncia al pensiero indisciplinato<br>
e coltiva ciò che è salutare.</p>
<p><a class='ref sc' id='sc234' href='#sc234' data-uid='dhp234'>SC 234</a>Coltiva il dominio di sé<br>
il saggio<br>
nell’azione, nel pensiero<br>
e nella parola.</p>
</blockquote>
<h2>Gli Inquinanti</h2>
<blockquote class='gatha'><a class='ref sc' id='sc235' href='#sc235' data-uid='dhp235'>SC 235</a>Come una foglia avvizzita,<br>
i messaggeri della morte<br>
ti sono al fianco.<br>
Benché un lungo viaggio ti aspetti<br>
non hai fatto alcun preparativo.
<p><a class='ref sc' id='sc236' href='#sc236' data-uid='dhp236'>SC 236</a>Affrettati a coltivare la saggezza.<br>
Fai di te stesso un’isola.<br>
Terso da macchie e imperfezioni<br>
sarai un essere nobile.</p>
<p><a class='ref sc' id='sc237' href='#sc237' data-uid='dhp237'>SC 237</a>E’ tempo per te di presentarti<br>
al signore della morte.<br>
Non ci sono soste in questo viaggio,<br>
eppure quali preparativi hai fatto?</p>
<p><a class='ref sc' id='sc238' href='#sc238' data-uid='dhp238'>SC 238</a>Affrettati a coltivare la saggezza,<br>
fai di te stesso un’isola.<br>
Terso da macchie e impurità<br>
sei libero<br>
dalla nascita e dalla morte.</p>
<p><a class='ref sc' id='sc239' href='#sc239' data-uid='dhp239'>SC 239</a>A poco a poco<br>
passo passo<br>
il saggio asporta le sue impurità<br>
come l’orafo dall’oro le scorie.</p>
<p><a class='ref sc' id='sc240' href='#sc240' data-uid='dhp240'>SC 240</a>Come il ferro è corroso<br>
dalla propria ruggine<br>
corroso dal suo stesso agire<br>
è colui che compie il male.</p>
<p><a class='ref sc' id='sc241' href='#sc241' data-uid='dhp241'>SC 241</a>La mancanza di studio porta<br>
a dimenticare gli insegnamenti,<br>
la trascuratezza sciupa la casa,<br>
la pigrizia fa perdere la bellezza,<br>
la distrazione è la rovina dell’attenzione.</p>
<p><a class='ref sc' id='sc242' href='#sc242' data-uid='dhp242'>SC 242</a>Un comportamento sessuale scorretto<br>
sminuisce chi lo segue,<br>
l’avarizia sminuisce<br>
chi non dona.<br>
Le azioni che sminuiscono chi le compie<br>
sono vere macchie.</p>
<p><a class='ref sc' id='sc243' href='#sc243' data-uid='dhp243'>SC 243</a>Ma la peggiore delle macchie<br>
è l’ignoranza.<br>
Sei libero<br>
se la purifichi.</p>
<p><a class='ref sc' id='sc244' href='#sc244' data-uid='dhp244'>SC 244</a>La vita sembra facile<br>
per chi non conosce vergogna<br>
per chi è impudente come un corvo,<br>
arrogante, aggressivo<br>
invadente e corrotto.</p>
<p><a class='ref sc' id='sc245' href='#sc245' data-uid='dhp245'>SC 245</a>Non è facile la vita di chi<br>
conosce la vergogna,<br>
è umile, puro di cuore<br>
e distaccato, ha integrità<br>
morale ed è riflessivo.</p>
<p><a class='ref sc' id='sc246-247' href='#sc246-247'>SC 246-247</a>Chi distrugge la vita,<br>
non tiene in nessun conto la verità,<br>
è irresponsabile nella sessualità,<br>
prende ciò che non gli appartiene<br>
e sventato indulge alle droghe<br>
distrugge le radici stesse<br>
della sua vita.</p>
<p><a class='ref sc' id='sc248' href='#sc248' data-uid='dhp248'>SC 248</a>Chi dedica se stesso alla bontà<br>
ricordi che è disastrosa<br>
l’incapacità di dominarsi.<br>
Non permettere<br>
all’avidità e al comportamento scorretto<br>
di prolungare la tua infelicità.</p>
<p><a class='ref sc' id='sc249-250' href='#sc249-250'>SC 249-250</a>Sono la fede e la fiducia<br>
che ispirano a essere generosi.<br>
Se ci sentiamo scontenti<br>
di quanto ci è stato dato<br>
sarà turbata di continuo<br>
la nostra meditazione;<br>
ma liberi da tale scontentezza<br>
la meditazione si colma di pace.</p>
<p><a class='ref sc' id='sc251' href='#sc251' data-uid='dhp251'>SC 251</a>Nulla brucia come la passione<br>
nulla ostacola come l’odio<br>
nulla imprigiona come l’illusione<br>
e nulla travolge come il desiderio.</p>
<p><a class='ref sc' id='sc252' href='#sc252' data-uid='dhp252'>SC 252</a>E’ facile notare i difetti degli altri<br>
ma ci vuole coraggio per guardare ai propri.<br>
Come pula<br>
vagli le altrui manchevolezze<br>
e intanto nascondi le tue,<br>
come un cacciatore furtivo<br>
si nasconde alla preda.</p>
<p><a class='ref sc' id='sc253' href='#sc253' data-uid='dhp253'>SC 253</a>Chi va sempre in cerca<br>
dei difetti degli altri<br>
moltiplica i propri vizi<br>
e si allontana dalla libertà.</p>
<p><a class='ref sc' id='sc254' href='#sc254' data-uid='dhp254'>SC 254</a>Non ci sono sentieri tracciati nell’aria<br>
non c’è liberazione che non passi dalla Via.<br>
Molti indulgono<br>
alla proliferazione<br>
il risvegliato ne è libero.</p>
<p><a class='ref sc' id='sc255' href='#sc255' data-uid='dhp255'>SC 255</a>Non ci sono sentieri tracciati nell’aria,<br>
non c’è liberazione che non passi dalla Via.<br>
Niente di ciò che è condizionato<br>
è permanente<br>
e tuttavia i Buddha restano sereni.</p>
</blockquote>
<h2>Il Giusto</h2>
<blockquote class='gatha'><a class='ref sc' id='sc256' href='#sc256' data-uid='dhp256'>SC 256</a>Decidere in modo arbitrario<br>
non equivale a giustizia.<br>
Considerati<br>
i pro e i contro,<br>
il saggio decide caso per caso.
<p><a class='ref sc' id='sc257' href='#sc257' data-uid='dhp257'>SC 257</a>Chi prende decisioni in base<br>
alla verità e all’equità<br>
salvaguarda la legge<br>
ed è ritenuto giusto.</p>
<p><a class='ref sc' id='sc258' href='#sc258' data-uid='dhp258'>SC 258</a>Chi parla molto<br>
non vuol dire che sia ispirato dalla saggezza.<br>
Il saggio si riconosce<br>
perché è in pace con la vita<br>
libero da ostilità e paura.</p>
<p><a class='ref sc' id='sc259' href='#sc259' data-uid='dhp259'>SC 259</a>Chi ha una conoscenza<br>
limitata<br>
ma comprensione e condotta<br>
in armonioso accordo con la Via,<br>
questi conosce il Dhamma.</p>
<p><a class='ref sc' id='sc260' href='#sc260' data-uid='dhp260'>SC 260</a>Non bastano i capelli grigi<br>
per fare un anziano;<br>
si può essere maturi d’anni<br>
ma forse invano.</p>
<p><a class='ref sc' id='sc261' href='#sc261' data-uid='dhp261'>SC 261</a>Anziano è colui<br>
che è sincero, virtuoso,<br>
impeccabile nel comportamento,<br>
senza macchia e saggio.</p>
<p><a class='ref sc' id='sc262-263' href='#sc262-263'>SC 262-263</a>Chi è invidioso,<br>
meschino e intrigante<br>
non è attraente nonostante<br>
un bell’aspetto e la parola eloquente.<br>
Ma chi si è liberato<br>
dalle sue manchevolezze<br>
ed è giunto alla saggezza<br>
è veramente attraente.</p>
<p><a class='ref sc' id='sc264' href='#sc264' data-uid='dhp264'>SC 264</a>Rasarti la testa<br>
non fa di te un rinunciante<br>
se sei ancora<br>
incurante e disonesto.<br>
Come può essere considerato rinunciante<br>
chi è ancora posseduto<br>
dal desiderio e dalla passione?</p>
<p><a class='ref sc' id='sc265' href='#sc265' data-uid='dhp265'>SC 265</a>Si diventa monaci o monache<br>
lasciando cadere ogni malvagità<br>
rinunciando a qualsiasi<br>
nocività<br>
sia essa grande o piccola.</p>
<p><a class='ref sc' id='sc266' href='#sc266' data-uid='dhp266'>SC 266</a>Non si è monaci o monache<br>
perché si dipende dagli altri<br>
per il proprio nutrimento<br>
ma perché ci si sottomette<br>
con tutto il cuore<br>
all’ addestramento del corpo,<br>
della parola e della mente.</p>
<p><a class='ref sc' id='sc267' href='#sc267' data-uid='dhp267'>SC 267</a>Si diventa monaco o monaca<br>
penetrando questo mondo<br>
con la comprensione<br>
al di là del bene e del male<br>
e vivendo una vita di purezza<br>
e di contemplazione.</p>
<p><a class='ref sc' id='sc268-269' href='#sc268-269'>SC 268-269</a>Il silenzio non esprime profondità<br>
se resti ignorante e non coltivato.<br>
Come avesse una bilancia in mano<br>
l’assennato soppesa le cose<br>
salutari e non salutari<br>
e arriva a conoscere<br>
sia il mondo interiore che quello esterno.<br>
Perciò l’assennato è detto saggio.</p>
<p><a class='ref sc' id='sc270' href='#sc270' data-uid='dhp270'>SC 270</a>Quelli che ancora causano sofferenza<br>
agli esseri viventi<br>
non li si può chiamare realizzati.<br>
Chi è spiritualmente realizzato<br>
si comporta in modo da non ferire<br>
nessuno.</p>
<p><a class='ref sc' id='sc271-272' href='#sc271-272'>SC 271-272</a>Non accontentarti<br>
di attenerti alle regole<br>
e ai regolamenti<br>
né di ottenere una vasta erudizione.<br>
Non sentirti soddisfatto<br>
perché raggiungi l’assorbimento meditativo,<br>
né perché dimori<br>
in beata solitudine.<br>
Dovresti essere contento<br>
solo quando arrivi<br>
al completo sradicamento<br>
di ogni forma di ignoranza e inganno.</p>
</blockquote>
<h2>Il Sentiero</h2>
<blockquote class='gatha'><a class='ref sc' id='sc273' href='#sc273' data-uid='dhp273'>SC 273</a>La più nobile delle vie<br>
è l’ottuplice sentiero,<br>
il più nobile discorso<br>
quello delle quattro nobili verità,<br>
la libertà dal desiderio<br>
è il più nobile degli stati<br>
e il Buddha che tutto vede<br>
il più nobile degli esseri. 274<br>
Questa è l’unica via<br>
nessun’ altra<br>
porta alla chiara visione.<br>
Segui questo sentiero<br>
e Mara resterà disorientato.
<p><a class='ref sc' id='sc275' href='#sc275' data-uid='dhp275'>SC 275</a>Se segui il sentiero<br>
arriverai alla fine della sofferenza.<br>
Avendolo visto di persona<br>
insegno la Via<br>
che toglie tutte le spine.</p>
<p><a class='ref sc' id='sc276' href='#sc276' data-uid='dhp276'>SC 276</a>Il risvegliato<br>
può solo indicare la via:<br>
siamo noi a doverla percorrere.<br>
Chi con saggezza riflette<br>
e intraprende il sentiero<br>
è libero dai ceppi di Mara.</p>
<p><a class='ref sc' id='sc277' href='#sc277' data-uid='dhp277'>SC 277</a>"Tutte le cose condizionate<br>
sono impermanenti":<br>
quando lo comprendiamo<br>
direttamente e profondamente<br>
ci sentiamo stanchi di questa vita di sofferenza.<br>
E’ questa la via che conduce alla purificazione.</p>
<p><a class='ref sc' id='sc278' href='#sc278' data-uid='dhp278'>SC 278</a>"Tutte le cose condizionate<br>
sono di per sé insoddisfacenti":<br>
quando lo comprendiamo<br>
direttamente e profondamente<br>
ci sentiamo stanchi di questa vita di sofferenza.<br>
E’ questa la via che conduce alla purificazione.</p>
<p><a class='ref sc' id='sc279' href='#sc279' data-uid='dhp279'>SC 279</a>"Tutte le realtà sono prive<br>
di un sé permanente":<br>
quando lo comprendiamo<br>
direttamente e profondamente<br>
ci sentiamo stanchi di questa vita di sofferenza.<br>
E’ questa la via della purificazione.</p>
<p><a class='ref sc' id='sc280' href='#sc280' data-uid='dhp280'>SC 280</a>Se, pur giovane e forte<br>
rimandi di agire<br>
quando sarebbe necessario<br>
perso in sbadate fantasie<br>
non potrai scorgere mai<br>
la Via e la sua saggezza.</p>
<p><a class='ref sc' id='sc281' href='#sc281' data-uid='dhp281'>SC 281</a>Sii accurato in ciò che dici,<br>
domina i tuoi pensieri<br>
e sii impeccabile in ciò che fai.<br>
Purificare questi tre comportamenti<br>
ti farà procedere sulla via dei saggi.</p>
<p><a class='ref sc' id='sc282' href='#sc282' data-uid='dhp282'>SC 282</a>Contemplare la vita porta alla saggezza,<br>
senza contemplazione la saggezza svanisce.<br>
Discerni come la saggezza<br>
si coltiva e si distrugge<br>
e cammina sulla via della crescita.</p>
<p><a class='ref sc' id='sc283' href='#sc283' data-uid='dhp283'>SC 283</a>Sfoltisci le foreste del desiderio<br>
ma non aggredire e non distruggere gli alberi.<br>
Ripulisci l’intera foresta del desiderio<br>
e vedrai il sentiero che conduce alla libertà.</p>
<p><a class='ref sc' id='sc284' href='#sc284' data-uid='dhp284'>SC 284</a>Finché l’attrazione sessuale<br>
non è svanita<br>
se anche la più sottile delle tracce rimane<br>
il cuore è tenuto in dipendenza<br>
come il vitellino alla mucca.</p>
<p><a class='ref sc' id='sc285' href='#sc285' data-uid='dhp285'>SC 285</a>Recidi i vincoli d’affetto<br>
come si coglie un fiore d’autunno.<br>
Percorri il sentiero della liberazione<br>
esposto dal Risvegliato.</p>
<p><a class='ref sc' id='sc286' href='#sc286' data-uid='dhp286'>SC 286</a>E’ stolto<br>
chi indulge a sognare<br>
il luogo più incantevole<br>
in cui vivere, dicendosi:<br>
“Qui farà caldo,<br>
lì sarà fresco” —<br>
inconsapevole della morte che incombe.</p>
<p><a class='ref sc' id='sc287' href='#sc287' data-uid='dhp287'>SC 287</a>Come un’alluvione può travolgere<br>
un intero villaggio<br>
chi è catturato da relazioni<br>
e possessi<br>
la morte lo trascina con sé.</p>
<p><a class='ref sc' id='sc288-289' href='#sc288-289'>SC 288-289</a>Quando si avvicina la morte<br>
nessuno dei tuoi ardenti attaccamenti<br>
ti proteggerà.<br>
Ricordalo e con saggia disciplina<br>
e risoluto sforzo affrettati<br>
ad aprirti una strada verso la libertà.</p>
</blockquote>
<h2>Versi Sparsi</h2>
<blockquote class='gatha'><a class='ref sc' id='sc290' href='#sc290' data-uid='dhp290'>SC 290</a>E’ la saggezza<br>
che permette di lasciar andare<br>
più lieve felicità<br>
in cambio di più vasta<br>
felicità.
<p><a class='ref sc' id='sc291' href='#sc291' data-uid='dhp291'>SC 291</a>Fallisci<br>
nella ricerca della felicità<br>
se è alle spese<br>
dell’altrui benessere.<br>
Ti intrappola ancora<br>
il laccio della malevolenza.</p>
<p><a class='ref sc' id='sc292' href='#sc292' data-uid='dhp292'>SC 292</a>Lasciare incompiuto<br>
ciò che andrebbe fatto<br>
e fare ciò<br>
che andrebbe evitato<br>
conduce a trascuratezza e presunzione.<br>
Moltiplica la confusione.</p>
<p><a class='ref sc' id='sc293' href='#sc293' data-uid='dhp293'>SC 293</a>Svanisce la confusione<br>
perseverando in una pratica<br>
di meditazione<br>
centrata sul corpo,<br>
evitando ciò<br>
che non andrebbe fatto<br>
e consapevolmente facendo<br>
ciò che va fatto.</p>
<p><a class='ref sc' id='sc294' href='#sc294' data-uid='dhp294'>SC 294</a>Lasciando cadere desiderio e orgoglio<br>
sradicando le visioni errate<br>
e superando<br>
gli illusori attaccamenti<br>
del mondo dei sensi<br>
procede libero il nobile d’animo.</p>
<p><a class='ref sc' id='sc295' href='#sc295' data-uid='dhp295'>SC 295</a>Avendo sgombrato il sentiero<br>
da tutti gli ostacoli —<br>
avidità, rabbia, fiacchezza e pigrizia<br>
inquietudine, ansia e dubbio —<br>
procede libero il nobile d’animo.</p>
<p><a class='ref sc' id='sc296' href='#sc296' data-uid='dhp296'>SC 296</a>I discepoli del Buddha<br>
sono pienamente svegli<br>
giorno e notte<br>
contemplando il Risvegliato.</p>
<p><a class='ref sc' id='sc297' href='#sc297' data-uid='dhp297'>SC 297</a>I discepoli del Buddha<br>
sono pienamente svegli<br>
giorno e notte<br>
contemplando la realtà.</p>
<p><a class='ref sc' id='sc298' href='#sc298' data-uid='dhp298'>SC 298</a>I discepoli del Buddha<br>
sono pienamente svegli<br>
giorno e notte<br>
contemplando la comunione<br>
dei risvegliati.</p>
<p><a class='ref sc' id='sc299' href='#sc299' data-uid='dhp299'>SC 299</a>I discepoli del Buddha<br>
sono pienamente svegli<br>
giorno e notte<br>
contemplando<br>
la vera natura del corpo.</p>
<p><a class='ref sc' id='sc300' href='#sc300' data-uid='dhp300'>SC 300</a>I discepoli del Buddha<br>
sono pienamente svegli<br>
giorno e notte immersi<br>
nella gioia della compassione.</p>
<p><a class='ref sc' id='sc301' href='#sc301' data-uid='dhp301'>SC 301</a>I discepoli del Buddha<br>
sono pienamente svegli<br>
giorno e notte<br>
immersi nella gioia<br>
di coltivare il cuore.</p>
<p><a class='ref sc' id='sc302' href='#sc302' data-uid='dhp302'>SC 302</a>E’ difficile vivere<br>
la vita della rinuncia:<br>
raro è saperne apprezzare<br>
le sfide.<br>
Ma è anche difficile vivere<br>
la vita del capofamiglia:<br>
fa soffrire<br>
stare con quelli<br>
per cui non si sente amicizia.<br>
Vagare senza impegno<br>
porta sempre a difficoltà.<br>
Perché non rinunciare<br>
all’illusorio inseguimento del dolore?</p>
<p><a class='ref sc' id='sc303' href='#sc303' data-uid='dhp303'>SC 303</a>Un pellegrino adorno di virtù<br>
padrone di sé e dedito<br>
al comportamento saggio<br>
sarà accolto sempre con onore;<br>
uno così è facile a riconoscersi<br>
e può viaggiare con fiducia.</p>
<p><a class='ref sc' id='sc304' href='#sc304' data-uid='dhp304'>SC 304</a>I buoni<br>
si scorgono anche da lontano.<br>
Splendono come le distanti<br>
cime dell’Himalaya.<br>
Chi non sceglie la pratica<br>
semplicemente scompare<br>
come freccia scoccata nel buio.</p>
<p><a class='ref sc' id='sc305' href='#sc305' data-uid='dhp305'>SC 305</a>Con entusiasmo dédicati<br>
alla pratica in solitudine:<br>
siedi solo, dormi solo, solo cammina<br>
con gusto, come fossi nel cuore della foresta.</p>
</blockquote>
<h2>L’Inferno</h2>
<blockquote class='gatha'><a class='ref sc' id='sc306' href='#sc306' data-uid='dhp306'>SC 306</a>Mentire porta sofferenza.<br>
Nascondere azioni disoneste<br>
porta sofferenza.<br>
Queste due forme di inganno<br>
portano gli esseri<br>
a uno stesso stato di afflizione.
<p><a class='ref sc' id='sc307' href='#sc307' data-uid='dhp307'>SC 307</a>Chi indossa<br>
l’abito del rinunciante<br>
e tuttavia nutre il male<br>
e non ha freno<br>
si muove verso uno stato doloroso.</p>
<p><a class='ref sc' id='sc308' href='#sc308' data-uid='dhp308'>SC 308</a>Per un rinunciante<br>
è meglio inghiottire ferro rovente<br>
che vivere di offerte<br>
disonestamente ottenute.</p>
<p><a class='ref sc' id='sc309' href='#sc309' data-uid='dhp309'>SC 309</a>Ripetuta tristezza,<br>
sonno tormentato,<br>
biasimo e rimorso<br>
sono la sorte dell’adultero.</p>
<p><a class='ref sc' id='sc310' href='#sc310' data-uid='dhp310'>SC 310</a>Breve è la gioia<br>
mista a timore della coppia di adulteri;<br>
non porta che a dolorose conseguenze.</p>
<p><a class='ref sc' id='sc311' href='#sc311' data-uid='dhp311'>SC 311</a>Anche un filo d’erba maneggiato male<br>
può ferirti la mano;<br>
così la vita del rinunciante<br>
fa male a chi la vive in modo sbagliato.</p>
<p><a class='ref sc' id='sc312' href='#sc312' data-uid='dhp312'>SC 312</a>Le azioni fatte in modo negligente,<br>
le pratiche compiute senza purezza,<br>
la vita santa vissuta in modo iniquo<br>
sono di poco o nessun beneficio.</p>
<p><a class='ref sc' id='sc313' href='#sc313' data-uid='dhp313'>SC 313</a>Se devi fare qualcosa<br>
falla bene<br>
con energia e devozione;<br>
la vita del rinunciante condotta svogliatamente<br>
non fa che alzare polvere.</p>
<p><a class='ref sc' id='sc314' href='#sc314' data-uid='dhp314'>SC 314</a>E’ meglio non compiere<br>
azioni nocive<br>
perché portano sempre rimorso.<br>
Meglio compiere azioni non dannose<br>
perché non ne seguirà pentimento.</p>
<p><a class='ref sc' id='sc315' href='#sc315' data-uid='dhp315'>SC 315</a>Come accuratamente si difende<br>
una città di confine<br>
proteggi te stesso<br>
dai pericoli interni ed esterni:<br>
costruisci le tue difese in tempo e con saggezza.<br>
Se non ci si mette all’opera<br>
al momento giusto<br>
ne deriverà profonda infelicità.</p>
<p><a class='ref sc' id='sc316' href='#sc316' data-uid='dhp316'>SC 316</a>Opinioni distorte<br>
che creano vergogna<br>
per ciò che vergognoso non è<br>
o indifferenza<br>
per ciò di cui andrebbe provata vergogna<br>
precipitano gli esseri in un inferno.</p>
<p><a class='ref sc' id='sc317' href='#sc317' data-uid='dhp317'>SC 317</a>Opinioni distorte<br>
che creano paura<br>
verso ciò che non è da temere<br>
o indifferenza<br>
di fronte a ciò che andrebbe temuto<br>
precipitano gli esseri in un inferno.</p>
<p><a class='ref sc' id='sc318' href='#sc318' data-uid='dhp318'>SC 318</a>Opinioni distorte<br>
che additano come giusto ciò che è sbagliato<br>
e sbagliato ciò che è giusto<br>
portano gli esseri alla disgregazione.</p>
<p><a class='ref sc' id='sc319' href='#sc319' data-uid='dhp319'>SC 319</a>La chiara visione che riconosce<br>
ciò che è guasto come guasto<br>
e ciò che è puro come puro<br>
porta gli esseri a trascendere l’infelicità.</p>
</blockquote>
<h2>L’Elefante</h2>
<blockquote class='gatha'><a class='ref sc' id='sc320' href='#sc320' data-uid='dhp320'>SC 320</a>Come un elefante in battaglia<br>
resiste alle frecce<br>
io scelgo di tollerare<br>
gli attacchi verbali degli altri.
<p><a class='ref sc' id='sc321' href='#sc321' data-uid='dhp321'>SC 321</a>Cavalli ben addestrati<br>
sono fidati anche nella ressa<br>
e degni di essere montati dai re.<br>
Gli individui che hanno addestrato se stessi<br>
a tollerare la violenza<br>
sono ovunque preziosi.</p>
<p><a class='ref sc' id='sc322' href='#sc322' data-uid='dhp322'>SC 322</a>Ci colpiscono i cavalli e gli elefanti<br>
ben addestrati<br>
ma più toccanti<br>
sono gli esseri<br>
che hanno domato se stessi.</p>
<p><a class='ref sc' id='sc323' href='#sc323' data-uid='dhp323'>SC 323</a>Non su un animale ben addestrato<br>
puoi cavalcare<br>
verso la terra della liberazione,<br>
puoi raggiungerla solo<br>
sulla ben addestrata<br>
cavalcatura di te stesso.</p>
<p><a class='ref sc' id='sc324' href='#sc324' data-uid='dhp324'>SC 324</a>Un elefante selvaggio<br>
catturato, legato e in calore<br>
diventa agitato e incontrollabile,<br>
non tocca cibo,<br>
brama solo di tornare a casa nella foresta.</p>
<p><a class='ref sc' id='sc325' href='#sc325' data-uid='dhp325'>SC 325</a>Solo lo stolto mangia troppo<br>
e indulge alla pigrizia<br>
e torpido sguazza<br>
nel sonno come un enorme maiale:<br>
tutto ciò predice nuova sofferenza.</p>
<p><a class='ref sc' id='sc326' href='#sc326' data-uid='dhp326'>SC 326</a>La mia mente un tempo<br>
selvaggia e indisciplinata<br>
vagava dove voleva;<br>
ora la tengo a freno<br>
come il mahout col suo bastone uncinato<br>
controlla un elefante in calore.</p>
<p><a class='ref sc' id='sc327' href='#sc327' data-uid='dhp327'>SC 327</a>Come un elefante con risolutezza<br>
si trascina fuori da un pantano<br>
elévati con l’ispirazione<br>
dell’attenzione coltivata.</p>
<p><a class='ref sc' id='sc328' href='#sc328' data-uid='dhp328'>SC 328</a>Se trovi un compagno sincero<br>
che coltiva integrità e saggezza<br>
supererai tutti i pericoli<br>
in gioiosa e affettuosa compagnia.</p>
<p><a class='ref sc' id='sc329' href='#sc329' data-uid='dhp329'>SC 329</a>Ma se non trovi<br>
un amico sincero<br>
che coltiva integrità e saggezza<br>
allora, come un re che lascia<br>
una terra conquistata<br>
o un elefante che vaga solitario nella foresta,<br>
procedi in solitudine.</p>
<p><a class='ref sc' id='sc330' href='#sc330' data-uid='dhp330'>SC 330</a>Un’innocente vita solitaria<br>
vissuta con agio<br>
come il solitario elefante nella foresta<br>
è meglio della vana<br>
compagnia degli stolti.</p>
<p><a class='ref sc' id='sc331' href='#sc331' data-uid='dhp331'>SC 331</a>La gioia sorge<br>
dalla tempestiva compagnia di amici.<br>
La gioia sorge<br>
dall’avere poche esigenze.<br>
La gioia sorge<br>
dalla virtù accumulata alla fine di una vita.<br>
La gioia sorge<br>
dal vedere al di là della sofferenza.</p>
<p><a class='ref sc' id='sc332' href='#sc332' data-uid='dhp332'>SC 332</a>La gioia sorge<br>
dal servire equamente i propri genitori.<br>
La gioia sorge<br>
dal dare sostegno ai rinuncianti.<br>
La gioia sorge<br>
dall’onorare gli esseri risvegliati.</p>
<p><a class='ref sc' id='sc333' href='#sc333' data-uid='dhp333'>SC 333</a>La gioia sorge<br>
dal coltivare la virtù anche in vecchiaia.<br>
La gioia sorge<br>
dal coltivare una fede che ha fondamento.<br>
La gioia sorge con la chiara visione.<br>
La gioia sorge<br>
dal rinunciare al male.</p>
</blockquote>
<h2>La Brama</h2>
<blockquote class='gatha'><a class='ref sc' id='sc334' href='#sc334' data-uid='dhp334'>SC 334</a>Il desiderio non contenuto<br>
cresce come rampicante nella foresta.<br>
Perdendocisi dentro<br>
si salta qua e là come una scimmia,<br>
di albero in albero cercando frutti.
<p><a class='ref sc' id='sc335' href='#sc335' data-uid='dhp335'>SC 335</a>Nutrire le abitudini<br>
a desiderare e ad aggrapparsi<br>
è come concimare erbe nocive.</p>
<p><a class='ref sc' id='sc336' href='#sc336' data-uid='dhp336'>SC 336</a>Come l’acqua cade da una foglia di loto<br>
così scivola via la sofferenza<br>
da chi è libero da tossico desiderio.</p>
<p><a class='ref sc' id='sc337' href='#sc337' data-uid='dhp337'>SC 337</a>Come le piogge torrenziali distruggono le messi<br>
Mara ti può distruggere.<br>
Perciò ti supplico:<br>
dissoda le radici di ogni desiderio.<br>
La mia benedizione<br>
protegga il tuo lavoro.</p>
<p><a class='ref sc' id='sc338' href='#sc338' data-uid='dhp338'>SC 338</a>Se le radici non vengono strappate<br>
le erbacce continuano a ricrescere:<br>
la sofferenza torna a visitarci<br>
finché rimane il desiderio.</p>
<p><a class='ref sc' id='sc339' href='#sc339' data-uid='dhp339'>SC 339</a>Quando la corrente<br>
del piacere dei sensi scorre impetuosa<br>
genera un torrente di desiderio.</p>
<p><a class='ref sc' id='sc340' href='#sc340' data-uid='dhp340'>SC 340</a>La corrente del desiderio scorre ovunque.<br>
Il rampicante selvaggio della passione<br>
si dissemina e si fa intricato.<br>
Individuarlo con chiara visione<br>
lo estirpa.</p>
<p><a class='ref sc' id='sc341' href='#sc341' data-uid='dhp341'>SC 341</a>Gli esseri incontrano naturalmente il piacere;<br>
ma quando il piacere è contaminato<br>
dalla brama<br>
non abbandonarlo genera frustrazione<br>
seguita da un penoso tedio.</p>
<p><a class='ref sc' id='sc342' href='#sc342' data-uid='dhp342'>SC 342</a>Catturati nelle abitudini del desiderio<br>
siamo colti dal panico<br>
come conigli presi in trappola.<br>
Reagire rinforza il dolore<br>
del sentirsi intrappolati.</p>
<p><a class='ref sc' id='sc343' href='#sc343' data-uid='dhp343'>SC 343</a>Catturati nelle abitudini del desiderio<br>
siamo colti dal panico<br>
come conigli presi in trappola.<br>
Se si vuole uscire dalla trappola,<br>
è dal desiderio che ci si deve liberare.</p>
<p><a class='ref sc' id='sc344' href='#sc344' data-uid='dhp344'>SC 344</a>C’è chi si incammina<br>
sul sentiero della libertà<br>
per poi tornare, seguendo il desiderio,<br>
in schiavitù.</p>
<p><a class='ref sc' id='sc345-346' href='#sc345-346'>SC 345-346</a>La saggezza sa<br>
che essere dietro le sbarre<br>
o in catene<br>
imprigiona meno<br>
dell’infatuazione per gli oggetti<br>
o l’ossessione delle relazioni.<br>
Questi legami seppure non altrettanto evidenti<br>
sono potenti e ci incatenano.<br>
Rinunciare all’attaccamento<br>
al mondo dei sensi<br>
significa essere liberi dalla prigione del desiderio.</p>
<p><a class='ref sc' id='sc347' href='#sc347' data-uid='dhp347'>SC 347</a>Come un ragno prigioniero della sua stessa tela<br>
un essere irretito dal desiderio dei sensi<br>
deve liberarsi dalle proprie passioni<br>
per tornare in libertà.</p>
<p><a class='ref sc' id='sc348' href='#sc348' data-uid='dhp348'>SC 348</a>Lascia cadere il passato.<br>
Lascia cadere il futuro.<br>
Lascia cadere il presente.<br>
Con cuore libero<br>
raggiungi l’altra sponda<br>
al di là della sofferenza.</p>
<p><a class='ref sc' id='sc349' href='#sc349' data-uid='dhp349'>SC 349</a>I legami<br>
delle abituali illusioni e del desiderio<br>
si rafforzano<br>
se distratti lasciamo che la mente indugi<br>
negli oggetti desiderati.</p>
<p><a class='ref sc' id='sc350' href='#sc350' data-uid='dhp350'>SC 350</a>Chi trova gioia<br>
nel calmare i pensieri sensuali<br>
chi è vigile<br>
e coltiva la consapevolezza<br>
degli aspetti ripugnanti<br>
del corpo<br>
spezza i legami del desiderio<br>
e scioglie le abitudini illuse.</p>
<p><a class='ref sc' id='sc351' href='#sc351' data-uid='dhp351'>SC 351</a>Per chi ha raggiunto la meta<br>
non c’è più necessità di una nuova forma:<br>
è libero da paura e desiderio.<br>
Estirpate<br>
sono le spine dell’esistenza.</p>
<p><a class='ref sc' id='sc352' href='#sc352' data-uid='dhp352'>SC 352</a>Maestro è chi ha abbandonato<br>
ogni desiderio e ogni presa sul mondo<br>
chi ha visto<br>
la verità al di là delle forme<br>
eppure possiede<br>
una profonda conoscenza delle parole.<br>
Di tale grande essere si può dire<br>
che abbia portato a compimento il suo scopo.</p>
<p><a class='ref sc' id='sc353' href='#sc353' data-uid='dhp353'>SC 353</a>Non riconosco altri<br>
come miei maestri<br>
poiché da me stesso sono giunto<br>
alla saggezza che tutto vince,<br>
tutto comprende, a tutto rinuncia:<br>
interamente liberato<br>
da ogni desiderio.</p>
<p><a class='ref sc' id='sc354' href='#sc354' data-uid='dhp354'>SC 354</a>Il dono della verità supera tutti i doni.<br>
La fragranza della realtà<br>
supera tutte le fragranze.<br>
La gioia della verità<br>
trascende ogni altra gioia.<br>
La libertà dal desiderio<br>
è la fine di ogni sofferenza.</p>
<p><a class='ref sc' id='sc355' href='#sc355' data-uid='dhp355'>SC 355</a>Le ricchezze rovinano lo stolto<br>
ma non chi cerca ciò che va al di là.<br>
Non solo rovina il benessere degli altri<br>
e li fa soffrire: lo stolto<br>
distrugge anche se stesso.</p>
<p><a class='ref sc' id='sc356' href='#sc356' data-uid='dhp356'>SC 356</a>Le erbacce danneggiano i campi.<br>
La passione è nociva a tutti gli esseri.<br>
Sostenta chi è libero dalla passione:<br>
è un dono che arreca grande beneficio.</p>
<p><a class='ref sc' id='sc357' href='#sc357' data-uid='dhp357'>SC 357</a>Le erbacce danneggiano i campi.<br>
L’odio è nocivo a tutti gli esseri.<br>
Sostenta chi è libero dall’odio:<br>
è un dono che arreca grande beneficio.</p>
<p><a class='ref sc' id='sc358' href='#sc358' data-uid='dhp358'>SC 358</a>Le erbacce danneggiano i campi.<br>
La confusione è nociva a tutti gli esseri.<br>
Sostenta chi è libero<br>
dalla confusione:<br>
è un dono che arreca grande beneficio.</p>
<p><a class='ref sc' id='sc359' href='#sc359' data-uid='dhp359'>SC 359</a>Le erbacce danneggiano i campi.<br>
L’invidia è nociva a tutti gli esseri.<br>
Sostieni chi è libero dall’invidia:<br>
sarà di grande beneficio.</p>
</blockquote>
<h2>Il Rinunciante</h2>
<blockquote class='gatha'><a class='ref sc' id='sc360' href='#sc360' data-uid='dhp360'>SC 360</a>E’ giusto disciplinare lo sguardo.<br>
E’ giusto disciplinare l’udito.<br>
E’ giusto disciplinare l’odorato.<br>
E’ giusto disciplinare la lingua.
<p><a class='ref sc' id='sc361' href='#sc361' data-uid='dhp361'>SC 361</a>E’ giusto essere disciplinati nel corpo.<br>
E’ giusto essere disciplinati nella parola.<br>
E’ giusto essere disciplinati nella mente.<br>
E’ giusto essere disciplinati<br>
in tutto.<br>
Il rinunciante che disciplina<br>
ogni suo aspetto realizza la libertà<br>
dalla sofferenza.</p>
<p><a class='ref sc' id='sc362' href='#sc362' data-uid='dhp362'>SC 362</a>Chi rettamente si disciplina<br>
in tutte le azioni,<br>
chi è raccolto,<br>
appagato e gioisce<br>
della contemplazione in solitudine:<br>
questi è un rinunciante.</p>
<p><a class='ref sc' id='sc363' href='#sc363' data-uid='dhp363'>SC 363</a>E’ gradevole ascoltare<br>
le parole di un rinunciante<br>
saggio, non tronfio<br>
la mente raccolta<br>
la parola contenuta<br>
e chiara nel significato.</p>
<p><a class='ref sc' id='sc364' href='#sc364' data-uid='dhp364'>SC 364</a>Chi dimora nel Dhamma<br>
chi nel Dhamma trova gioia<br>
chi contempla il Dhamma<br>
chi affida alla memoria il Dhamma<br>
non perde la Via.</p>
<p><a class='ref sc' id='sc365' href='#sc365' data-uid='dhp365'>SC 365</a>Lamentarsi della propria sorte<br>
o invidiare i privilegi degli altri<br>
ostacola la pace della mente.</p>
<p><a class='ref sc' id='sc366' href='#sc366' data-uid='dhp366'>SC 366</a>Viceversa: contento<br>
anche con poco<br>
puro nel modo di vivere e vitale<br>
sei da tutti tenuto in grande stima.</p>
<p><a class='ref sc' id='sc367' href='#sc367' data-uid='dhp367'>SC 367</a>I veri rinuncianti<br>
considerano l’interezza di corpo e mente<br>
non sfiorati da pensieri di “io” o “mio”<br>
e privi di desiderio<br>
per ciò che non possiedono.</p>
<p><a class='ref sc' id='sc368' href='#sc368' data-uid='dhp368'>SC 368</a>Il rinunciante<br>
che dimora nella gentilezza amorevole<br>
con cuore devoto<br>
all’insegnamento del Buddha<br>
incontra pace, silenzio e beatitudine.</p>
<p><a class='ref sc' id='sc369' href='#sc369' data-uid='dhp369'>SC 369</a>Vuota l’acqua dalla tua barca,<br>
liberati dalle inquinanti passioni<br>
della brama e dell’odio:<br>
disincagliato salpa<br>
verso la liberazione.</p>
<p><a class='ref sc' id='sc370' href='#sc370' data-uid='dhp370'>SC 370</a>Chi ha disinnescato<br>
i rozzi attaccamenti<br>
e gli attaccamenti sottili<br>
chi coltiva le facoltà spirituali<br>
scopre la libertà<br>
dalla confusione.</p>
<p><a class='ref sc' id='sc371' href='#sc371' data-uid='dhp371'>SC 371</a>Vigila!<br>
Non trascurare la meditazione,<br>
non permettere alla mente<br>
di intrattenere pensieri sensuali,<br>
guardati dall’inghiottire per distrazione<br>
una palla di ferro rovente<br>
per poi gridare:<br>
“Perché soffro?”.</p>
<p><a class='ref sc' id='sc372' href='#sc372' data-uid='dhp372'>SC 372</a>La concentrazione non sorge<br>
senza comprensione,<br>
la comprensione non si affaccia<br>
senza concentrazione.<br>
Chi le conosce entrambe<br>
si avvicina alla liberazione.</p>
<p><a class='ref sc' id='sc373' href='#sc373' data-uid='dhp373'>SC 373</a>Una felicità che trascende la gioia ordinaria<br>
conoscono i rinuncianti<br>
che si ritirano in solitudine<br>
con cuore tranquillo<br>
e chiara comprensione della Via.</p>
<p><a class='ref sc' id='sc374' href='#sc374' data-uid='dhp374'>SC 374</a>Quando i saggi dimorano<br>
nella contemplazione<br>
della natura impermanente<br>
del corpo e della mente<br>
e di tutta l’esistenza condizionata<br>
provano gioia e contentezza<br>
penetrando fino<br>
a ciò che è intrinsecamente sicuro.</p>
<p><a class='ref sc' id='sc375-376' href='#sc375-376'>SC 375-376</a>Questi sono i primi passi<br>
nel cammino di un rinunciante:<br>
regola in modo saggio le tue facoltà,<br>
impegnati nel tirocinio,<br>
appagati di quel che hai,<br>
cerca la compagnia<br>
di chi nutre la tua aspirazione<br>
a praticare con entusiasmo gli insegnamenti.<br>
La bellezza di un comportamento puro<br>
genera pieno benessere<br>
grazie alla completa<br>
libertà dal rimorso.</p>
<p><a class='ref sc' id='sc377' href='#sc377' data-uid='dhp377'>SC 377</a>Come i fiori appassiti cadono<br>
dal gelsomino<br>
lascia cadere<br>
passione e odio.</p>
<p><a class='ref sc' id='sc378' href='#sc378' data-uid='dhp378'>SC 378</a>Pacificato lo definisco<br>
uno che è tranquillo nel corpo,<br>
nella parola, nella mente<br>
e si è purificato interamente<br>
di tutte le ossessioni mondane.</p>
<p><a class='ref sc' id='sc379' href='#sc379' data-uid='dhp379'>SC 379</a>Scruta te stesso.<br>
Esamina te stesso.<br>
Se fai saggia attenzione<br>
nel valutare te stesso<br>
vivrai con scioltezza.</p>
<p><a class='ref sc' id='sc380' href='#sc380' data-uid='dhp380'>SC 380</a>Siamo noi la nostra protezione,<br>
proprio noi siamo il nostro rifugio:<br>
come potrebbe essere altrimenti?<br>
Dunque con adeguata premura<br>
prendiamoci cura di noi stessi.</p>
<p><a class='ref sc' id='sc381' href='#sc381' data-uid='dhp381'>SC 381</a>Un monaco, una monaca che coltivi<br>
un’attitudine gioiosa<br>
e riponga piena<br>
fiducia nella Via<br>
incontra pace, silenzio, beatitudine.</p>
<p><a class='ref sc' id='sc382' href='#sc382' data-uid='dhp382'>SC 382</a>Seppure giovane, un rinunciante<br>
devoto alla Via con tutto se stesso<br>
illumina il mondo<br>
come la luna che sbuca dalle nuvole.</p>
</blockquote>
<h2>Grande Essere</h2>
<blockquote class='gatha'><a class='ref sc' id='sc383' href='#sc383' data-uid='dhp383'>SC 383</a>Con impegno interrompi<br>
la corrente del desiderio<br>
e abbandona le passioni dei sensi;<br>
riconoscendo i limiti<br>
di tutto ciò che ha una forma<br>
realizza l’increato.
<p><a class='ref sc' id='sc384' href='#sc384' data-uid='dhp384'>SC 384</a>Le catene di ogni schiavitù si spezzano<br>
per chi vede chiaramente<br>
e sa bene che siano<br>
concentrazione e visione intuitiva.</p>
<p><a class='ref sc' id='sc385' href='#sc385' data-uid='dhp385'>SC 385</a>Grande è l’essere<br>
che non si ferma su questa sponda<br>
né sull’altra<br>
né su sponda alcuna.<br>
Un essere così non è legato da nulla.</p>
<p><a class='ref sc' id='sc386' href='#sc386' data-uid='dhp386'>SC 386</a>Grande è l’essere<br>
che dimora con agio in solitudine,<br>
il cuore libero<br>
da macchia,<br>
completato il cammino,<br>
purificato da ogni tendenza coercitiva,<br>
sveglio.</p>
<p><a class='ref sc' id='sc387' href='#sc387' data-uid='dhp387'>SC 387</a>Di giorno brilla il sole<br>
la luna brilla di notte.<br>
Ma giorno e notte<br>
risplende il Buddha<br>
nella gloria della luce.</p>
<p><a class='ref sc' id='sc388' href='#sc388' data-uid='dhp388'>SC 388</a>Un grande essere<br>
è chi ha trasformato il male.<br>
Contemplativo<br>
è uno che vive in pace.<br>
Rinunciante<br>
è chi abbandona l’impurità.</p>
<p><a class='ref sc' id='sc389' href='#sc389' data-uid='dhp389'>SC 389</a>La non rivalsa<br>
è la caratteristica di un grande essere.<br>
Egli non origina rabbia.<br>
Se viene aggredito,<br>
non fa parte della sua natura reagire.</p>
<p><a class='ref sc' id='sc390' href='#sc390' data-uid='dhp390'>SC 390</a>La libertà dalla sofferenza è pari<br>
alla libertà dall’intenzione<br>
di causare dolore.<br>
Non c’è vera grandezza<br>
se non c’è dominio sulla rabbia.</p>
<p><a class='ref sc' id='sc391' href='#sc391' data-uid='dhp391'>SC 391</a>Chi si astiene dal provocare sofferenza<br>
attraverso il corpo, la parola e la mente<br>
è un essere degno di rispetto.</p>
<p><a class='ref sc' id='sc392' href='#sc392' data-uid='dhp392'>SC 392</a>Devozione e rispetto<br>
è naturale offrire<br>
a chi ci ha rivelato la Via.</p>
<p><a class='ref sc' id='sc393' href='#sc393' data-uid='dhp393'>SC 393</a>Nessuno è da considerarsi<br>
degno di rispetto<br>
a causa della sua nascita o della sua cultura<br>
o di qualsiasi altra qualità esteriore.<br>
E’ la purezza,<br>
la comprensione della verità<br>
che decide di qualcuno il merito.</p>
<p><a class='ref sc' id='sc394' href='#sc394' data-uid='dhp394'>SC 394</a>Ornamenti esteriori<br>
e pensieri apparentemente spirituali<br>
sono irrilevanti<br>
se all’interno regna la confusione.</p>
<p><a class='ref sc' id='sc395' href='#sc395' data-uid='dhp395'>SC 395</a>Non preoccuparsi<br>
dell’aspetto esteriore<br>
ma impegnarsi<br>
intensamente e fermamente nella pratica<br>
fanno la grandezza.</p>
<p><a class='ref sc' id='sc396' href='#sc396' data-uid='dhp396'>SC 396</a>Nessuno è nobile<br>
per eredità.<br>
Nobiltà è ripulire se stessi<br>
da tutti i veleni<br>
e gli attaccamenti.</p>
<p><a class='ref sc' id='sc397' href='#sc397' data-uid='dhp397'>SC 397</a>Chi si è liberato da ogni schiavitù<br>
e ha raggiunto l’assenza di paura<br>
chi è al di là degli attaccamenti<br>
e delle corruzioni<br>
lo riconosco come un grande essere.</p>
<p><a class='ref sc' id='sc398' href='#sc398' data-uid='dhp398'>SC 398</a>Chiunque tagli i lacci dell’odio,<br>
sciolga i nodi del desiderio,<br>
distrugga le chiuse delle false opinioni,<br>
spalanchi le porte dell’ignoranza<br>
e guardi in faccia la verità,<br>
lo riconosco come un essere grande.</p>
<p><a class='ref sc' id='sc399' href='#sc399' data-uid='dhp399'>SC 399</a>La forza della pazienza<br>
è la risorsa degli esseri nobili:<br>
possono venire incatenati,<br>
sopportare attacchi fisici e verbali<br>
senza abbandonarsi alla rabbia.</p>
<p><a class='ref sc' id='sc400' href='#sc400' data-uid='dhp400'>SC 400</a>Chi è libero dalla rabbia,<br>
padrone di sé con naturalezza, virtuoso,<br>
esperto nella pratica<br>
ed è andato al di là della rinascita<br>
lo chiamo un essere grande.</p>
<p><a class='ref sc' id='sc401' href='#sc401' data-uid='dhp401'>SC 401</a>Come l’acqua scivola da una foglia di loto<br>
i piaceri dei sensi<br>
non aderiscono<br>
a un grande essere.</p>
<p><a class='ref sc' id='sc402' href='#sc402' data-uid='dhp402'>SC 402</a>Chi conosce la libertà<br>
di aver abbandonato<br>
il fardello dell’attaccamento<br>
al corpo-mente<br>
lo chiamo un grande essere.</p>
<p><a class='ref sc' id='sc403' href='#sc403' data-uid='dhp403'>SC 403</a>Chi ha profonda saggezza<br>
chi vede ciò che si accorda<br>
e non si accorda con la Via<br>
chi ha raggiunto<br>
il picco del possibile<br>
lo chiamo un grande essere.</p>
<p><a class='ref sc' id='sc404' href='#sc404' data-uid='dhp404'>SC 404</a>Chi non è attaccato alla compagnia<br>
sia di laici che di monaci<br>
e vive libero da desideri<br>
o ansie di qualsivoglia sicurezza<br>
è un essere grande.</p>
<p><a class='ref sc' id='sc405' href='#sc405' data-uid='dhp405'>SC 405</a>Chi ha rinunciato<br>
all’uso della forza<br>
nel rapporto con gli altri<br>
deboli o forti che siano<br>
chi non uccide<br>
né dà motivo di essere ucciso<br>
è da ritenere un grande essere.</p>
<p><a class='ref sc' id='sc406' href='#sc406' data-uid='dhp406'>SC 406</a>Chi resta amichevole<br>
fra gli ostili<br>
in pace fra gli aggressivi<br>
e non si aggrappa a ciò<br>
da cui gli altri dipendono<br>
è un essere grande.</p>
<p><a class='ref sc' id='sc407' href='#sc407' data-uid='dhp407'>SC 407</a>Per un essere grande<br>
passione e malevolenza<br>
arroganza e presunzione<br>
cadono<br>
come un minuscolo seme cadrebbe<br>
dalla punta di un ago.</p>
<p><a class='ref sc' id='sc408' href='#sc408' data-uid='dhp408'>SC 408</a>Grande è colui<br>
che dice la verità<br>
che offre delicato incoraggiamento<br>
che non polemizza con nessuno.</p>
<p><a class='ref sc' id='sc409' href='#sc409' data-uid='dhp409'>SC 409</a>Le azioni di un essere grande sono pure.<br>
Mai prende per sé<br>
intenzionalmente<br>
ciò che appartiene a un altro.</p>
<p><a class='ref sc' id='sc410' href='#sc410' data-uid='dhp410'>SC 410</a>Il cuore di un essere grande è libero.<br>
I grandi esseri non bramano più<br>
le cose di questo mondo<br>
o di un qualunque altro mondo.</p>
<p><a class='ref sc' id='sc411' href='#sc411' data-uid='dhp411'>SC 411</a>Il cuore di un essere grande è libero.<br>
Con accurata comprensione<br>
che va oltre ogni dubbio<br>
ha stabile accesso<br>
alla terra della liberazione.</p>
<p><a class='ref sc' id='sc412' href='#sc412' data-uid='dhp412'>SC 412</a>Grande è l’essere<br>
che ha trasceso<br>
i vincoli del bene e del male<br>
che è purificato<br>
e libero dal dolore.</p>
<p><a class='ref sc' id='sc413' href='#sc413' data-uid='dhp413'>SC 413</a>L’essere libero<br>
da ogni desiderio<br>
come la luna in un cielo senza nuvole<br>
puro, limpido e sereno<br>
lo chiamo grande.</p>
<p><a class='ref sc' id='sc414' href='#sc414' data-uid='dhp414'>SC 414</a>Ci sono esseri<br>
che percorrono l’arduo sentiero<br>
che passa per la rischiosa palude<br>
delle passioni corrosive<br>
attraversano l’oceano dell’illusione<br>
l’oscurità dell’ignoranza<br>
e vanno oltre.<br>
Hanno come sostegno<br>
la saggia contemplazione<br>
come rifugio la libertà dal dubbio<br>
sono liberati:<br>
questi sono per me esseri grandi.</p>
<p><a class='ref sc' id='sc415' href='#sc415' data-uid='dhp415'>SC 415</a>E’ grande l’essere che<br>
avendo messo un freno al desiderio<br>
per il piacere dei sensi<br>
vive la vita del senza casa<br>
e ottiene la libertà<br>
dal desiderio<br>
e dall’incessante divenire.</p>
<p><a class='ref sc' id='sc416' href='#sc416' data-uid='dhp416'>SC 416</a>E’ grande l’essere che<br>
avendo messo un freno alla smania di avere<br>
vive la vita del senza casa<br>
e ottiene la libertà<br>
dalla smania di avere<br>
e dall’incessante divenire.</p>
<p><a class='ref sc' id='sc417' href='#sc417' data-uid='dhp417'>SC 417</a>E’ grande l’essere che<br>
vede in trasparenza le gioie ordinarie<br>
come pure i piaceri sottili<br>
per liberarsi dall’ attaccamento.</p>
<p><a class='ref sc' id='sc418' href='#sc418' data-uid='dhp418'>SC 418</a>Chi smette<br>
di contrapporre il mi piace al non mi piace<br>
chi si è acquietato<br>
chi non è influenzato<br>
dalle condizioni del mondo<br>
lo chiamo un grande essere.</p>
<p><a class='ref sc' id='sc419' href='#sc419' data-uid='dhp419'>SC 419</a>Grande è l’essere<br>
che comprende pienamente<br>
lo svanire e il sorgere degli esseri<br>
che resta consapevole<br>
non attaccato, sveglio<br>
conscio in ogni momento<br>
del saggio modo di agire.</p>
<p><a class='ref sc' id='sc420' href='#sc420' data-uid='dhp420'>SC 420</a>Inconcepibile è la condizione<br>
di un grande essere dopo la morte:<br>
non resta traccia di passioni.<br>
E’ puro.</p>
<p><a class='ref sc' id='sc421' href='#sc421' data-uid='dhp421'>SC 421</a>Chiunque viva libero<br>
dalle abitudini ad attaccarsi<br>
al passato, al presente o al futuro<br>
senza nulla possedere<br>
è un essere grande.</p>
<p><a class='ref sc' id='sc422' href='#sc422' data-uid='dhp422'>SC 422</a>Un grande essere non conosce paura, come un toro,<br>
nobile, forte, saggio, diligente<br>
vede in trasparenza le illusioni<br>
è limpido, vigile e sveglio.</p>
<p><a class='ref sc' id='sc423' href='#sc423' data-uid='dhp423'>SC 423</a>Essenza di un grande essere<br>
è comprendere ogni dimensione<br>
dell’esistenza passata<br>
vedere con precisione tutti i mondi<br>
raggiungere la fine delle rinascite<br>
conoscere con profonda chiarezza<br>
tutto ciò che è da conoscere<br>
liberare il cuore dall’ignoranza.</p>
</blockquote>
<footer>
<p>Libera traduzione in inglese di <span class='author'>Ajahn Munindo</span>.</p>
<p>Traduzione in italiano di <span class='author'>Chandra Candiani</span>.</p>
<p>La diffusione dei testi tradotti è consentita in qualsiasi modo tranne che a fini di lucro.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
